perchè dicendomi il cardinale roano, che gl’italiani non s’intendevano della guerra, io risposi, che i francesi non s’intendevano dello stato, perchè, intendendosene, non lascerebbono venire la chiesa in tanta grandezza. e per esperienza si è visto, che la grandezza in italia di quella, e di spagna, è stata causata da francia, e la rovina sua è proceduta da loro. di che si cava una regola generale, quale non mai, o raro falla, che chi è cagione che uno diventi potente, rovina; perchè quella potenza è causata da colui o con industria, o con forza, e l’una e l’altra di queste due è sospetta a chi è divenuto potente. . perchè il regno di dario da alessandro occupato non si ribellò dalli successori di alessandro dopo la sua morte. considerate le difficultà, le quali si hanno in tenere uno stato acquistato di nuovo, potrebbe alcuno maravigliarsi, donde nacque che alessandro magno diventò signore dell’asia in pochi anni, e, non l’avendo appena occupata, morì, donde pareva ragionevole che tutto quello stato si ribellasse; nondimeno li successori suoi se lo mantennero, e non ebbono a tenerselo altra difficultà, che quella che intra loro medesimi per propria ambizione nacque. rispondo come i principati, de’ quali si ha memoria, si trovano governati in due modi diversi, o per un principe, e tutti gli altri servi, i quali come ministri per grazia e concessione sua aiutano governare quel regno; o per un principe e per baroni, i quali non per grazia del signore, ma per antichità di sangue tengono quel grado. questi tali baroni hanno stati e sudditi propri, li quali gli riconoscono per signori, e hanno in loro naturale affezione. quelli stati che si governano per un principe e per servi, hanno il loro principe con più autorità; perchè in tutta la sua provincia non è alcuno che riconosca per superiore se non lui; e se ubbidiscono altri, lo fanno come a ministro e ufficiale, e non gli portano particolare amore. gli esempi di queste due diversità di governi sono, ne’ nostri tempi, il turco e il re di francia. tutta la monarchia del turco è governata da un signore; gli altri sono suoi servi; e distinguendo il suo regno in sangiacchi, vi manda diversi amministratori, e gli muta e varia come pare a lui. ma il re di francia è posto in mezzo di una moltitudine antica di signori, ricognosciuti da’ loro sudditi, ed amati da quelli; hanno le loro preminenzie, nè le può il re torre loro senza suo pericolo. chi considera adunque l’uno e l’altro di questi stati, troverà difficultà nell’acquistare lo stato del turco; ma vinto che sia, è facilità grande a tenerlo. le cagioni della difficultà in potere occupare il regno del turco sono per non potere l’occupatore essere chiamato da’ principi di quel regno, nè sperare con la ribellione di quelli che egli ha d’intorno, potere facilitare la sua impresa; il che nasce dalle ragioni sopraddette. perchè essendogli tutti schiavi ed obbligati, si possono con più difficultà corrompere; e quando bene si corrompessino, se ne può sperare poco utile, non potendo quelli trarsi dietro i popoli, per le ragioni assegnate. onde chi assalta il turco è necessario pensare di averlo a trovare unito, e li conviene sperare più nelle forze proprie, che ne’ disordini di altri; ma vinto che fusse, e rotto alla campagna, in modo che non possa rifare eserciti, non si ha a dubitare d’altro, che del sangue del principe, il quale spento, non resta alcuno di chi si abbia a temere, non avendo li altri credito con gli popoli; e come il vincitore avanti la vittoria non poteva sperare in loro, così non debbe dopo quella temere di loro. il contrario interviene ne’ regni governati come è quello di francia, perchè con facilità puoi entrarvi, guadagnandoti alcuno barone del regno; perchè sempre si trova de’ malcontenti, e di quelli che desiderano innovare. costoro, per le ragioni dette, ti possono aprire la via a quello stato, e facilitarti la vittoria; la quale dipoi a volerti mantenere, si tira dietro infinite difficultà e con quelli che ti hanno aiutato, e con quelli che tu hai oppressi. nè ti basta spegnere il sangue del principe; perchè vi rimangono quelli signori, che si fanno capi delle nuove alterazioni, e non li potendo nè contentare, nè spegnere, perdi quello stato qualunque volta venga la occasione. ora se voi considererete di qual natura di governi era quello di dario, lo troverete simile al regno del turco; e però ad alessandro fu necessario prima urtarlo tutto, e torgli la campagna; dopo la quale vittoria essendo dario morto, rimase ad alessandro quello stato sicuro, per le ragioni sopra discorse. e li suoi successori, se fussino stati uniti, se lo potevano godere oziosi; nè in quello regno nacquero altri tumulti, che quelli che loro proprii suscitarono. ma gli stati ordinati, come quello di francia, è impossibile possedergli con tanta quiete. di qui nacquero le spesse ribellioni di spagna, di francia, e di grecia da’ romani, per li spessi principati che erano in quelli stati, de’ quali mentre che durò la memoria, sempre furono i romani incerti di quella possessione; ma spenta la memoria di quelli, con la potenza e diuturnità dell’imperio, ne diventarono sicuri possessori. e poterono dipoi anche quelli, combattendo tra loro, ciascuno tirarsi dietro parte di quelle provincie, secondo l’autorità vi aveva preso dentro; e quelle, per essere il sangue del loro antico signore spento, non ricognoscevano altri, che i romani. considerando adunque queste cose, non si maraviglierà alcuno della facilità che ebbe alessandro a tenere lo stato d’asia, e delle difficultà che hanno avuto gli altri a conservare l’acquistato, come pirro, e molti altri; il che non è accaduto dalla poca o molta virtù del vincitore, ma dalla disformità del suggetto. . in che modo siano da governare le città o principati, quali, prima che occupati fussino, vivevano con le loro leggi. quando quelli stati che si acquistano, come è detto, sono consueti a vivere con le loro leggi e in libertà, a volergli tenere ci sono tre modi. il primo è rovinargli. l’altro andarvi ad abitare personalmente. il terzo lasciargli vivere con le sue leggi, tirandone una pensione, e creandovi dentro uno stato di pochi, che te lo conservino amico. perchè essendo quello stato creato da quel principe, sa che non può stare senza l’amicizia e potenza sua, e ha da fare il tutto per mantenerlo; e più facilmente si tiene una città usa a vivere libera con il mezzo de’ suoi cittadini, che in alcuno altro modo, volendola preservare. sonoci, per esempio, gli spartani, ed i romani. gli spartani tennero atene e tebe, creandovi uno stato di pochi: nientedimeno le perderono. i romani per tenere capua, cartagine, e numanzia, le disfecero, e non le perderono. vollero tenere la grecia quasi come la tennero gli spartani, facendola libera, e lasciandole le sue leggi, e non successe loro; in modo che furono costretti disfare molte città di quella provincia per tenerla, perchè in verità non ci è modo sicuro a possederle, altro che la rovina. e chi diviene padrone di una città consueta a vivere libera, e non la disfaccia, aspetti di essere disfatto da quella; perchè sempre ha per refugio nella ribellione il nome della libertà, e gli ordini antichi suoi, li quali nè per lunghezza di tempo, nè per beneficii mai si scordano; e per cosa che si faccia o si provvegga, se non si disuniscono o dissipano gli abitatori, non si dimentica quel nome, nè quelli ordini, ma subito in ogni accidente vi si ricorre, come fe’ pisa dopo tanti anni che ella era stata posta in servitù da’ fiorentini. ma quando le città o le provincie sono use a vivere sotto un principe, e quel sangue sia spento, essendo da una parte use ad ubbidire, dall’altra non avendo il principe vecchio, farne uno intra loro non si accordano, vivere libere non sanno; dimodochè sono più tarde a pigliare le armi, e con più facilità se li può un principe guadagnare, e assicurarsi di loro. ma nelle republiche è maggior odio, più desiderio di vendetta, nè le lascia nè può lasciare riposare la memoria dell’antica libertà; talchè la più sicura via è spegnerle, o abitarvi. . de’ principati nuovi, che con le proprie armi e virtù si acquistano. non si maravigli alcuno se nel parlare che io farò de’ principati al tutto nuovi, e di principe e di stato, io addurrò grandissimi esempi; perchè, camminando gli uomini quasi sempre per le vie battute da altri, e procedendo nelle azioni loro con le imitazioni, nè si potendo le vie d’altri al tutto tenere, nè alla virtù di quelli che tu imiti, aggiugnere, debbe un uomo prudente entrare sempre per vie battute da uomini grandi, e quelli che sono stati eccellentissimi, imitare, acciochè se la sua virtù non v’arriva, almeno ne renda qualche odore; e fare come gli arcieri prudenti, ai quali parendo il luogo, dove disegnano ferire, troppo lontano, e cognoscendo fino a quanto arriva la virtù del loro arco, pongono la mira assai più alta, che il luogo destinato, non per aggiugnere con la loro forza o freccia a tanta altezza, ma per potere con lo aiuto di sì alta mira pervenire al disegno loro. dico adunque, che ne’ principati in tutto nuovi, dove sia un nuovo principe, si trova più o meno difficultà a mantenergli, secondo che più o meno virtuoso è colui che gli acquista. e perchè questo evento di diventare di privato principe presuppone o virtù o fortuna, pare che l’una o l’altra di queste due cose mitighino in parte molte difficultà. nondimeno colui che è stato manco in su la fortuna, si è mantenuto più. genera ancora facilità l’essere il principe costretto, per avere altri stati, venirvi personalmente ad abitare. ma per venire a quelli, che per propria virtù e non per fortuna sono diventati principi, dico, che li più eccellenti sono moisè, ciro, romulo, teseo, e simili. e benchè di moisè non si debba ragionare, essendo stato un mero esecutore delle cose che gli erano ordinate da dio; pure merita di essere ammirato solamente per quella grazia che lo faceva degno di parlare con dio. ma considerando ciro e gli altri, che hanno acquistato o fondato regni, si troveranno tutti mirabili; e se si considereranno le azioni e ordini loro particulari, non parranno differenti da quelli di moisè, benchè egli ebbe sì gran precettore. ed esaminando le azioni, e vita loro, non si vedrà che quelli avessino altro dalla fortuna, che l’occasione, la quale dette loro materia di potervi introdurre quella forma che a lor parse; e senza quella occasione la virtù dell’animo loro si saria spenta, e senza quella virtù l’occasione sarebbe venuta invano. era adunque necessario a moisè trovare il popolo d’isdrael in egitto schiavo, e oppresso dagli egizi, acciocchè quelli, per uscire di servitù, si disponessino a seguirlo. conveniva che romulo non capesse in alba, e fusse stato esposto al nascer suo, a volere che diventasse re di roma, e fondatore di quella patria. bisognava che ciro trovasse i persi malcontenti dell’imperio de’ medi, ed i medi molli ed effeminati per lunga pace. non poteva teseo dimostrare la sua virtù, se non trovava gli ateniesi dispersi. queste occasioni pertanto feciono questi uomini felici, e l’eccellente virtù loro fece quella occasione esser cognosciuta: donde la loro patria ne fu nobilitata, e diventò felicissima. quelli i quali per vie virtuose simili a costoro diventano principi, acquistano il principato con difficultà, ma con facilità lo tengono; e le difficultà che hanno nell’acquistare il principato, nascono in parte da’ nuovi ordini e modi, che sono forzati introdurre per fondare lo stato loro e la loro sicurtà. e debbesi considerare come non è cosa più difficile a trattare, nè più dubbia a riuscire, nè più pericolosa a maneggiare, che farsi capo ad introdurre nuovi ordini. perchè l’introduttore ha per nimici tutti coloro che degli ordini vecchi fanno bene; e tepidi difensori tutti quelli che degli ordini nuovi farebbono bene; la qual tepidezza nasce, parte per paura degli avversari, che hanno le leggi in beneficio loro, parte dalla incredulità degli uomini, i quali non credono in verità le cose nuove, se non ne veggono nata esperienza ferma. donde nasce che qualunque volta quelli che sono nimici, hanno occasione di assaltare, lo fanno parzialmente, e quelli altri difendono tepidamente, in modo che insieme con loro si periclita. è necessario pertanto, volendo discorrere bene questa parte, esaminare se questi innovatori stanno per lor medesimi, o se dipendano da altri; cioè, se per condurre l’opera loro bisogna che preghino, ovvero possono forzare. nel primo caso capitano sempre male, e non conducono cosa alcuna; ma quando dipendono da loro proprii, e possono forzare, allora è che rade volte periclitano. di qui nacque che tutti li profeti armati vinsono, e li disarmati rovinarono; perchè, oltre le cose dette, la natura de’ popoli è varia, ed è facile a persuadere loro una cosa, ma è difficile fermargli in quella persuasione. e però conviene essere ordinato in modo, che, quando non credono più, si possa far lor credere per forza. moisè, ciro, teseo, e romulo non arebbono potuto fare osservare lungamente le loro costituzioni, se fussero stati disarmati, come ne’ nostri tempi intervenne a frate girolamo savonarola, il quale rovinò ne’ suoi ordini nuovi, come la moltitudine cominciò a non credergli, e lui non aveva il modo da tenere fermi quelli, che avevano creduto, nè a far credere i discredenti. però questi tali hanno nel condursi gran difficultà, e tutti i loro pericoli sono tra via, e conviene che con la virtù gli superino; ma superati che gli hanno, e che cominciano ad essere in venerazione, avendo spenti quelli che di sua qualità gli avevano invidia, rimangono potenti, sicuri, onorati, felici. a sì alti esempi io voglio aggiugnere uno esempio minore; ma bene arà qualche proporzione con quelli, e voglio mi basti per tutti li altri simili: e questo è ierone siracusano. costui di privato diventò principe di siracusa; nè ancor egli cognobbe altro dalla fortuna che l’occasione: perchè essendo i siracusani oppressi l’elessono per loro capitano, donde meritò d’essere fatto loro principe; e fu di tanta virtù ancora in privata fortuna, che chi ne scrive dice, che niente gli mancava a regnare eccetto il regno. costui spense la milizia vecchia, ordinò la nuova, lasciò le amicizie antiche, prese delle nuove; e come ebbe amicizie e soldati che fussero suoi, potette in su tale fondamento edificare ogni edificio; tantochè egli durò assai fatica in acquistare, e poca in mantenere. . de’ principati nuovi, che con forze d’altri e per fortuna si acquistano. coloro i quali solamente per fortuna diventano di privati principi, con poca fatica diventano, ma con assai si mantengono: e non hanno difficultà alcuna tra via, perchè vi volano; ma tutte le difficultà nascono dappoi che vi sono posti. e questi tali sono quelli, a chi è concesso alcuno stato o per danari, o per grazia di chi lo concede, come intervenne a molti in grecia nelle città di ionia, e dell’ellesponto, dove furono fatti principi da dario, acciò le tenessero per sua sicurtà e gloria, come erano ancora fatti quelli imperadori, che di privati per corruzione de’ soldati pervenivano allo imperio. questi stanno semplicemente in su la volontà e fortuna di chi gli ha fatti grandi, che sono due cose volubilissime e instabili, e non sanno e non possono tenere quel grado; non sanno, perchè se non è uomo di grande ingegno e virtù, non è ragionevole, che, essendo sempre vissuto in privata fortuna, sappia comandare; non possono, perchè non hanno forze che gli possino essere amiche e fedeli. dipoi gli stati che vengono subito, come tutte le altre cose della natura che nascono e crescono presto, non possono avere le radici e corrispondenzie loro in modo che il primo tempo avverso non le spenga; se già quelli, come è detto, che sì in un subito sono diventati principi, non sono di tanta virtù, che quello che la fortuna ha messo loro in grembo, sappino subito prepararsi a conservare, e quelli fondamenti, che gli altri hanno fatti avanti che diventino principi, gli faccino poi. io voglio all’uno e all’altro di questi modi, circa il diventare principe per virtù o per fortuna, addurre duoi esempi stati ne’ dì della memoria nostra: e questi sono francesco sforza, e cesare borgia. francesco per li debiti mezzi, e con una sua gran virtù, di privato diventò duca di milano, e quello che con mille affanni aveva acquistato, con poca fatica mantenne. dall’altra parte cesare borgia, chiamato dal vulgo duca valentino, acquistò lo stato con la fortuna del padre, e con quella lo perdette, non ostante che per lui si usasse ogni opera, e facessinsi tutte quelle cose che per un prudente e virtuoso uomo si dovevano fare, per mettere le radici sue in quelli stati, che l’armi e fortuna di altri gli aveva concessi. perchè, come di sopra si disse, chi non fa i fondamenti prima, gli potrebbe con una gran virtù fare dipoi, ancorchè si faccino con disagio dell’architettore, e pericolo dello edificio. se adunque si considererà tutti i progressi del duca, si vedrà quanto lui avesse fatto gran fondamenti alla futura potenzia, li quali non giudico superfluo discorrere, perchè io non saprei quali precetti mi dare migliori ad un principe nuovo, che lo esempio delle azioni sue; e se gli ordini suoi non gli giovarono, non fu sua colpa, perchè nacque da una strasordinaria ed estrema malignità di fortuna. aveva alessandro vi nel voler fare grande il duca suo figliuolo assai difficultà presenti e future. prima non vedeva via di poterlo fare signore di alcuno stato, che non fusse stato di chiesa; e sapeva che il duca di milano e i viniziani non glielo consentirebbono, perchè faenza e rimino erano di già sotto la protezione de’ viniziani. vedeva, oltre a questo, le armi d’italia, e quelle in spezie, di chi si fusse possuto servire, essere nelle mani di coloro che dovevano temere la grandezza del papa; e però non se ne poteva fidare, essendo tutte negli orsini, e colonnesi, e loro seguaci. era adunque necessario che si turbassero quelli ordini, e disordinare gli stati d’italia, per potersi insignorire sicuramente di parte di quelli; il che gli fu facile; perchè trovò i viniziani, che mossi da altre cagioni si erano volti a fare ripassare i francesi in italia; il che non solamente non contradisse, ma fece più facile con la risoluzione del matrimonio antico del re luigi. passò adunque il re in italia con lo aiuto de’ viniziani e consenso di alessandro; nè prima fu in milano, che il papa ebbe da lui gente per l’impresa di romagna, la quale gli fu consentita per la riputazione del re. acquistata adunque il duca la romagna, e battuti i colonnesi, volendo mantenere quella, e procedere più avanti, l’impedivano due cose: l’una l’armi sue, che non gli parevano fedeli; l’altra la volontà di francia; cioè temeva che l’armi orsine, delle quali si era servito, non gli mancassero sotto, e non solamente gl’impedissero l’acquistare, ma gli togliessero l’acquistato; e che il re ancora non gli facesse il simile. degli orsini ne ebbe uno riscontro quando dopo l’espugnazione di faenza assaltò bologna, che gli vide andare freddi in quello assalto. e circa il re, cognobbe l’animo suo, quando, preso il ducato di urbino, assaltò la toscana; dalla quale impresa il re lo fece desistere; ondechè il duca deliberò non dipendere più dalla fortuna ed armi d’altri. e la prima cosa indebolì le parti orsine e colonnesi in roma, perchè tutti gli aderenti loro, che fussino gentiluomini, si guadagnò, facendogli suoi gentiluomini, e, dando loro gran provvisioni, gli onorò secondo le qualità loro, di condotte e di governi; in modo che in pochi mesi negli animi loro l’affezione delle parti si spense, e tutta si volse nel duca. dopo questo aspettò l’occasione di spegnere gli orsini, avendo dispersi quelli di casa colonna, la quale gli venne bene, ed egli usò meglio; perchè avvedutisi gli orsini tardi che la grandezza del duca e della chiesa era la lor rovina, fecero una dieta a magione nel perugino. da quella nacque la ribellione di urbino, e li tumulti di romagna, ed infiniti pericoli del duca, li quali superò tutti con l’aiuto de’ francesi; e ritornatoli la riputazione, nè si fidando di francia, nè di altre forze esterne, per non le avere a cimentare si volse agl’inganni, e seppe tanto dissimulare l’animo suo, che gli orsini, mediante il signor paulo, si riconciliarono seco, con il quale il duca non mancò di ogni ragione di ufizio per assicurarlo, dandoli veste, danari, e cavalli; tantochè la semplicità loro gli condusse a sinigaglia nelle sue mani. spenti adunque questi capi, e ridotti li partigiani loro amici suoi, aveva il duca gittati assai buoni fondamenti alla potenza sua, avendo tutta la romagna con il ducato di urbino, e guadagnatosi tutti quei popoli, per avere incominciato a gustare il ben essere loro. e perchè questa parte è degna di notizia, e da essere imitata da altri, non la voglio lasciare indietro. preso che ebbe il duca la romagna, trovandola essere stata comandata da signori impotenti, quali piuttosto avevano spogliato i loro sudditi, che correttoli, e dato loro materia di disunione, che di unione; tantochè quella provincia era tutta piena di latrocini, di brighe, e di ogni altra sorte d’insolenza, giudicò necessario, a volerla ridurre pacifica ed obbediente al braccio regio, darli un buon governo. però vi prepose messer ramiro d’orco, uomo crudele ed espedito, al quale dette pienissima potestà. costui in breve tempo la ridusse pacifica e unita con grandissima riputazione. dipoi giudicò il duca non essere a proposito sì eccessiva autorità, perchè dubitava non diventasse odiosa; e preposevi un giudizio civile nel mezzo della provincia, con un presidente eccellentissimo, dove ogni città avea l’avvocato suo. e perchè cognosceva le rigorosità passate avergli generato qualche odio, per purgare gli animi di quelli popoli, e guadagnarseli in tutto, volse mostrare che se crudeltà alcuna era seguita, non era nata da lui, ma dall’acerba natura del ministro. e, preso sopra questo occasione, lo fece mettere una mattina in duo pezzi a cesena in su la piazza con un pezzo di legno e un coltello sanguinoso a canto. la ferocità del quale spettacolo fece quelli popoli in un tempo rimanere soddisfatti e stupidi. ma torniamo donde noi partimmo. dico, che trovandosi il duca assai potente, ed in parte assicurato da’ presenti pericoli, per essersi armato a suo modo, ed avere in buona parte spente quelle armi che vicine lo potevano offendere, li restava, volendo procedere con l’acquisto, il respetto di francia; perchè cognosceva che dal re, il quale tardi si era avveduto dell’errore suo, non gli sarebbe sopportato. e cominciò per questo a cercare amicizie nuove, e vacillare con francia, nella venuta che fecero i francesi verso il regno di napoli contro li spagnuoli che assediavano gaeta. e l’animo suo era di assicurarsi di loro; il che già saria presto riuscito, se alessandro viveva. e questi furono i governi suoi circa le cose presenti. ma quanto alle future egli aveva da dubitare; prima che un nuovo successore alla chiesa non gli fusse amico, e cercasse torgli quello che alessandro gli aveva dato; e pensò farlo in quattro modi. primo, con ispegnere tutti i sangui di quelli signori che egli aveva spogliato, per torre al papa quelle occasioni. secondo, con guadagnarsi tutti i gentiluomini di roma per potere con quelli, come è detto, tenere il papa in freno. terzo, con ridurre il collegio più suo che poteva. quarto, con acquistare tanto imperio, avanti che il papa morisse, che potesse per sè medesimo resistere a un primo impeto. di queste quattro cose alla morte di alessandro ne aveva condotte tre; la quarta aveva quasi per condotta. perchè de’ signori spogliati ne ammazzò quanti ne potè aggiugnere, e pochissimi si salvarono; i gentiluomini romani si aveva guadagnato; e nel collegio aveva grandissima parte. e quanto al nuovo acquisto, aveva disegnato diventare signore di toscana; e possedeva già perugia e piombino, e di pisa aveva preso la protezione. e come non avesse dovuto avere rispetto a francia (che non glie n’aveva ad aver più, per essere già i francesi spogliati del regno di napoli dagli spagnuoli, in forma che ciascun di loro era necessitato di comperare l’amicizia sua), saltava in pisa. dopo questo, lucca e siena cedeva subito, parte per invidia de’ fiorentini, e parte per paura; i fiorentini non avevano rimedio; il che se li fusse riuscito, che gli riusciva l’anno medesimo che alessandro morì, si acquistava tante forze e tanta riputazione, che per sè stesso si sarebbe retto, senza dipendere dalla fortuna o forza d’altri, ma solo dalla potenza e virtù sua. ma alessandro morì dopo cinque anni, che egli aveva incominciato a trarre fuora la spada. lasciollo con lo stato di roma solamente assolidato, con tutti gli altri in aria, intra duoi potentissimi eserciti inimici, ammalato a morte. ed era nel duca tanta ferocia e tanta virtù, e si ben cognosceva come gli uomini s’abbino a guadagnare o perdere, e tanto erano validi i fondamenti che in sì poco tempo si aveva fatti, che se non avesse avuto quelli eserciti addosso, o fusse stato sano, arebbe retto ad ogni difficultà. e che li fondamenti suoi fussino buoni, si vide, che la romagna l’aspettò più di un mese; in roma, ancora che mezzo morto, stette sicuro; e benchè i baglioni, vitelli, e orsini venissero in roma, non ebbero seguito contro di lui. potè fare, se non chi egli volle, almeno che non fusse papa chi egli non voleva. ma se nella morte di alessandro fusse stato sano, ogni cosa gli era facile. ed egli mi disse ne’ dì che fu creato iulio ii, che avea pensato a tutto quello che potesse nascere morendo il padre, e a tutto aveva trovato rimedio, eccetto che non pensò mai in su la sua morte di stare ancora lui per morire. raccolte adunque tutte queste azioni del duca, non saprei riprenderlo, anzi mi pare, come io ho fatto, di proporlo ad imitare a tutti coloro, che per fortuna e con l’armi d’altri sono saliti all’imperio. perchè egli avendo l’animo grande, e la sua intenzione alta, non si poteva governare altrimente; e solo si oppose alli suoi disegni la brevità della vita di alessandro, e la sua infirmità. chi adunque giudica necessario nel suo principato nuovo assicurarsi degl’inimici, guadagnarsi amici, vincere o per forza o per fraude, farsi amare e temere da’ populi, seguire e riverire da’ soldati, spegnere quelli che ti possono o debbono offendere, e innovare con nuovi modi gli ordini antichi, essere severo e grato, magnanimo e liberale, spegnere la milizia infedele, creare della nuova, mantenersi le amicizie de’ re e delli principi, in modo che ti abbino a beneficare con grazia, o ad offendere con rispetto, non può trovare più freschi esempi, che le azioni di costui. solamente si può accusarlo nella creazione di iulio ii, nella quale egli ebbe mala elezione; perchè, come è detto, non potendo fare un papa a suo modo, poteva tenere, che uno non fusse papa; e non dovea acconsentire mai al papato di quelli cardinali, che lui avesse offesi, o che diventati pontefici avessino ad avere paura di lui. perchè gli uomini offendono o per paura, o per odio. quelli che egli aveva offesi, erano, tra gli altri, s. pietro ad vincula, colonna, s. giorgio, ascanio. tutti gli altri assunti al pontificato avevano da temerlo, eccetto roano e gli spagnuoli. questi per coniunzione e obbligo, quello per potenza, avendo congiunto seco il regno di francia. pertanto il duca innanzi ad ogni cosa doveva creare papa uno spagnuolo; e, non potendo, dovea consentire che fusse roano, e non s. pietro ad vincula. e chi crede che ne’ personaggi grandi beneficii nuovi faccino dimenticare l’ingiurie vecchie, s’inganna. errò adunque il duca in questa elezione, e fu cagione dell’ultima rovina sua. . di quelli che per scelleratezze sono pervenuti al principato. ma perchè di privato si diventa ancora in duoi modi principe, il che non si può al tutto, o alla fortuna, o alla virtù attribuire, non mi pare da lasciargli indietro, ancora che dell’uno si possa più diffusamente ragionare dove si trattasse delle republiche. questi sono, quando o per qualche via scellerata e nefaria si ascende al principato, o quando uno privato cittadino con il favore degli altri suoi cittadini diventa principe della sua patria. e, parlando del primo modo, si mostrerà con duoi esempi, l’uno antico, l’altro moderno, senza entrare altrimenti ne’ meriti di questa parte, perchè giudico che bastino a chi fusse necessitato imitargli. agatocle siciliano, non solo di privata, ma d’infima ed abietta fortuna, divenne re di siracusa. costui nato di un orciolaio, tenne sempre per i gradi della sua fortuna vita scellerata. nondimanco accompagnò le sue scelleratezze con tanta virtù di animo e di corpo, che voltosi alla milizia, per li gradi di quella pervenne ad essere pretore di siracusa. nel quale grado essendo costituito, ed avendo deliberato volere diventar principe, e tenere con violenza e senza obbligo d’altri quello che d’accordo gli era stato concesso, ed avuto di questo suo disegno intelligenza con amilcare cartaginese, il quale con gli eserciti militava in sicilia, congregò una mattina il popolo ed il senato di siracusa, come se egli avesse avuto a deliberare cose pertinenti alla repubblica; e, ad uno cenno ordinato, fece da’ suoi soldati uccidere tutti li senatori, e li più ricchi del popolo; li quali morti, occupò e tenne il principato di quella città senza alcuna controversia civile. e benchè da’ cartaginesi fusse due volte rotto, e ultimamente assediato, non solamente potè difendere la sua città, ma lasciata parte della sua gente alla difesa di quella, con l’altre assaltò l’affrica, e in breve tempo liberò siracusa dall’assedio, e condusse i cartaginesi in estrema necessità: i quali furono necessitati ad accordarsi con quello, ad essere contenti della possessione dell’affrica, e ad agatocle lasciare la sicilia. chi considerasse adunque le azioni e virtù di costui, non vedria cose o poche, le quali possa attribuire alla fortuna, conciossiachè, come di sopra è detto, non per favore di alcuno, ma per li gradi della milizia, quali con mille disagi e pericoli si aveva guadagnato, pervenisse al principato, e quello dipoi con tanti animosi partiti e pericolosi mantenesse. non si può chiamare ancora virtù ammazzare li suoi cittadini, tradire gli amici, essere senza fede, senza pietà, senza religione; li quali modi possono far acquistare imperio, ma non gloria. perchè se si considerasse la virtù di agatocle nell’entrare e nell’uscire de’ pericoli, e la grandezza dell’animo suo nel sopportare e superare le cose avverse, non si vede perchè egli abbia ad essere tenuto inferiore a qualsisia eccellentissimo capitano. nondimeno la sua efferata crudeltà e inumanità, con infinite scelleratezze, non consentono che sia tra li eccellentissimi uomini celebrato. non si può adunque attribuire alla fortuna o alla virtù quello che senza l’una e l’altra fu da lui conseguito. ne’ tempi nostri, regnante alessandro vi, oliverotto da fermo, essendo più anni addietro rimaso piccolo, fu da un suo zio materno, chiamato giovanni fogliani, allevato, e ne’ primi tempi della sua gioventù dato a militare sotto paulo vitelli, acciocchè ripieno di quella disciplina, pervenisse a qualche grado eccellente di milizia. morto dipoi paulo, militò sotto vitellozzo suo fratello, ed in brevissimo tempo, per essere ingegnoso, e della persona e dell’animo gagliardo, diventò de’ primi uomini della sua milizia. ma parendogli cosa servile lo stare con altri, pensò, con l’aiuto di alcuni cittadini di fermo, a’ quali era più cara la servitù, che la libertà della loro patria, e con il favore vitellesco, di occupare fermo; e scrisse a giovanni fogliani, come essendo stato più anni fuor di casa, voleva venire a veder lui e la sua città, e in qualche parte ricognoscere il suo patrimonio. e perchè non si era affaticato per altro, che per acquistare onore, acciocchè i suoi cittadini vedessero come non aveva speso il tempo invano, voleva venire onorevolmente, ed accompagnato da cento cavalli di suoi amici e servitori, e pregavalo che fusse contento ordinare che da’ firmani fusse ricevuto onoratamente; il che non solamente tornava onore a lui, ma a sè proprio, essendo suo allievo. non mancò pertanto giovanni di alcuno officio debito verso il nipote, e fattolo ricevere onoratamente da’ firmani, alloggiò nelle case sue, dove passato alcun giorno, ed atteso a ordinare quello che alla sua futura scelleratezza era necessario, fece un convito solennissimo, dove invitò giovanni fogliani, e tutti li primi uomini di fermo. ed avuto che ebbero fine le vivande, e tutti gli altri intrattenimenti che in simili conviti si fanno, oliverotto ad arte mosse certi ragionamenti gravi, parlando della grandezza di papa alessandro e di cesare suo figliuolo, e dell’imprese loro; alli quali ragionamenti rispondendo giovanni e gli altri, egli ad un tratto si rizzò, dicendo quelle essere cose da parlarne in più segreto luogo, e ritirossi in una camera, dove giovanni e tutti gli altri cittadini gli andarono dietro: nè prima furono posti a sedere, che da luoghi secreti di quella uscirono soldati che ammazzarono giovanni e tutti gli altri. dopo il quale omicidio montò oliverotto a cavallo, e corse la terra, ed assediò nel palazzo il supremo magistrato; tantochè per paura furono costretti ubbidirlo, e fermare un governo, del quale si fece principe. e morti tutti quelli che, per essere malcontenti, lo potevano offendere, si corroborò con nuovi ordini civili e militari; in modo che in spazio di un anno che tenne il principato, non solamente egli era sicuro nella città di fermo, ma era diventato formidabile a tutti li suoi vicini; e sarebbe stata la sua espugnazione difficile, come quella di agatocle, se non si fusse lasciato ingannare da cesare borgia, quando a sinigaglia, come di sopra si disse, prese gli orsini e vitelli, dove, preso ancora lui, un anno dopo il commesso parricidio, fu insieme con vitellozzo, il quale aveva avuto maestro delle virtù e scelleratezze sue, strangolato. potrebbe alcuno dubitare donde nascesse che agatocle ed alcuno simile, dopo infiniti tradimenti e crudeltà, potette vivere lungamente sicuro nella sua patria, e difendersi dagl’inimici esterni, e da suoi cittadini non gli fu mai conspirato contra; conciossiachè molti altri, mediante la crudeltà, non abbino mai possuto ancora ne’ tempi pacifici mantenere lo stato, non che ne’ tempi dubbiosi di guerre. credo che questo avvenga dalle crudeltà male usate o bene usate. bene usate si possono chiamare quelle, se del male è lecito dire bene, che si fanno una sol volta per necessità dell’assicurarsi, e dipoi non vi s’insiste dentro, ma si convertiscono in più utilità de’ sudditi che si può. le male usate sono quelle, quali ancora che da principio siano poche, crescono piuttosto col tempo che le si spenghino. coloro che osserveranno quel primo modo, possono con dio e con gli uomini allo stato loro avere qualche rimedio, come ebbe agatocle. quegli altri è impossibile si mantenghino. onde è da notare, che nel pigliare uno stato, debbe l’occupatore di esso discorrere e fare tutte le crudeltà in un tratto, e per non avere a ritornarvi ogni dì, e per potere, non l’innovando, assicurare gli uomini, e guadagnarseli con beneficargli. chi fa altrimente per timidità o per mal consiglio, è sempre necessitato tenere il coltello in mano, nè mai si può fondare sopra i suoi sudditi, non si potendo quelli, per le continue e fresche ingiurie, assicurare di lui. perchè le ingiurie si debbono fare tutte insieme, acciocchè assaporandosi meno, offendino meno; li beneficii si debbono fare a poco a poco, acciocchè si assaporino meglio. e deve sopra tutto un principe vivere con li suoi sudditi in modo che nessuno accidente, o di male, o di bene, lo abbia a far variare; perchè, venendo per li tempi avversi la necessità, tu non sei a tempo al male; ed il bene che tu fai, non ti giova, perchè è giudicato forzato, e non grado alcuno ne riporti. . del principato civile. ma venendo all’altra parte quando un principe cittadino, non per scelleratezza o altra intollerabile violenza, ma con il favore degli altri suoi cittadini diventa principe della sua patria, il qual si può chiamare principato civile, nè al pervenirvi è necessario o tutta virtù, o tutta fortuna, ma piuttosto un’astuzia fortunata; dico, che si ascende a questo principato o col favore del popolo, o col favore de’ grandi. perchè in ogni città si trovano questi duoi umori diversi, e nascono da questo, che il popolo desidera non esser comandato nè oppresso da’ grandi, e i grandi desiderano comandare e opprimere il popolo; e da questi duoi appetiti diversi surge nelle città uno de’ tre effetti, o principato, o libertà, o licenza. il principato è causato o dal popolo, o da’ grandi, secondochè l’una, o l’altra di queste parte ne ha l’occasione; perchè vedendo i grandi non poter resistere al popolo, cominciano a voltare la riputazione ad uno di loro, e lo fanno principe, per poter sotto l’ombra sua sfogare l’appetito loro. il popolo ancora volta la riputazione ad un solo, vedendo non poter resistere alli grandi, e lo fa principe, per essere con l’autorità sua difeso. colui che viene al principato con l’aiuto de’ grandi, si mantiene con più difficultà, che quello che diventa con l’aiuto del popolo; perchè si trova principe con di molti intorno che a loro pare essere eguali a lui; e per questo non gli può nè comandare, nè maneggiare a suo modo. ma colui che arriva al principato con il favor popolare, vi si trova solo, e ha intorno o nessuno o pochissimi che non sieno parati ad ubbidire. oltre a questo, non si può con onestà satisfare a’ grandi, e senza ingiuria d’altri, ma sibbene al popolo; perchè quello del popolo è più onesto fine che quel de’ grandi, volendo questi opprimere, e quello non essere oppresso. aggiungesi ancora, che del popolo nimico il principe non si può mai assicurare per essere troppi; de’ grandi si può assicurare per essere pochi. il peggio che possa aspettare un principe dal popolo nimico, è l’essere abbandonato da lui; ma da’ grandi nimici non solo debbe temere di essere abbandonato, ma che ancor loro gli venghino contro; perchè essendo in quelli più vedere e più astuzia, avanzano sempre tempo per salvarsi, e cercano gradi con quello che sperano che vinca. è necessitato ancora il principe vivere sempre con quel medesimo popolo, ma può ben fare senza quelli medesimi grandi, potendo farne e disfarne ogni dì, e torre e dare, quando gli piace, riputazione loro. e per chiarire meglio questa parte, dico, come i grandi si debbono considerare in duoi modi principalmente, cioè o si governano in modo col procedere loro, che si obbligano in tutto alla tua fortuna, o no; quelli che si obbligano, e non sieno rapaci, si debbono onorare ed amare; quelli che non si obbligano, si hanno a considerare in duoi modi: o fanno questo per pusillanimità e difetto naturale d’animo, ed allora ti debbi servir di loro, e di quelli massime che sono di buon consiglio; perchè nelle prosperità te ne onori, e nelle avversità non hai da temere. ma quando non si obbligano ad arte, e per cagione ambiziosa, è segno come e’ pensano più a sè, che a te. e da quelli si deve il principe guardare, e tenergli come se fussero scoperti nimici, perchè sempre nelle avversità l’aiuteranno rovinare. debbe pertanto uno che diventa principe per favore del popolo, mantenerselo amico; il che gli fia facile, non domandando lui se non di non essere oppresso. ma uno che contro il popolo diventi principe con il favor de’ grandi, deve innanzi ogni altra cosa cercare di guadagnarsi il popolo; il che gli fia facile, quando pigli la protezione sua. e perchè gli uomini, quando hanno bene da chi credevano aver male, si obbligano più al beneficatore loro, diventa il popolo suddito più suo benevolo, che se si fusse condotto al principato per li suoi favori; e puosselo il principe guadagnare in molti modi, li quali perchè variano secondo il suggetto, non se ne può dare certa regola; però si lasceranno indietro. conchiuderò solo che ad un principe è necessario avere il popolo amico, altrimenti non ha nelle avversità rimedio. nabide principe degli spartani sostenne l’ossidione di tutta grecia e di uno esercito romano vittoriosissimo, e difese contro a quelli la patria sua e il suo stato, e gli bastò solo, sopravvenendo il pericolo, assicurarsi di pochi. che se egli avessi avuto il popolo nemico, questo non gli bastava. e non sia alcuno che ripugni a questa mia opinione con quel proverbio trito, che chi fonda in sul populo fonda in sul fango; perchè quello è vero, quando un cittadino privato vi fa su fondamento, e dassi ad intendere che il popolo lo liberi quando esso fusse oppresso dagl’inimici, o da’ magistrati; in questo caso si potrebbe trovare spesso ingannato, come intervenne in roma a’ gracchi, ed a firenze a messer giorgio scali. ma essendo un principe quello che sopra vi si fonda, che possa comandare, e sia un uomo di cuore, nè si sbigottisca nelle avversità, e non manchi delle altre preparazioni, e tenga con l’animo e ordini suoi animato l’universale, non si troverà ingannato da lui, e gli parrà aver fatti i suoi fondamenti buoni. sogliono questi principati periclitare quando sono per salire dall’ordine civile allo assoluto: perchè questi principi o comandano per loro medesimi, o per mezzo de’ magistrati. nell’ultimo caso è più debole e più pericoloso lo stato loro, perchè egli stanno al tutto con la volontà di quelli cittadini che sono preposti a’ magistrati, li quali, massimamente ne’ tempi avversi, gli possono torre con facilità grande lo stato o con fargli contro, o col non l’ubbidire; e il principe non è a tempo ne’ pericoli a pigliare l’autorità assoluta, perchè li cittadini, e sudditi, che sogliono avere li comandamenti da’ magistrati, non sono in quelli frangenti per ubbidire a’ suoi, e arà sempre ne’ tempi dubbi penuria di chi si possa fidare. perchè simil principe non può fondarsi sopra quello che vede ne’ tempi quieti, quando i cittadini hanno bisogno dello stato; perchè allora ognuno corre, ognuno promette, e ciascuno vuole morire per lui quando la morte è discosto; ma ne’ tempi avversi, quando lo stato ha bisogno de’ cittadini, allora se ne trova pochi. e tanto più è questa esperienza pericolosa, quanto la non si può fare se non una volta. però uno principe savio deve pensare un modo, per il quale li suoi cittadini sempre, ed in ogni modo e qualità di tempo, abbino bisogno dello stato di lui, e sempre poi gli saranno fedeli. . in che modo le forze di tutti i principati si debbino misurare. conviene avere, nell’esaminare le qualità di questi principati, un’altra considerazione; cioè se un principe ha tanto stato, che possa, bisognando, per sè medesimo reggersi, ovvero se ha sempre necessità della defensione d’altri. e, per chiarire meglio questa parte, dico, come io giudico potersi coloro reggere per sè medesimi, che possono o per abbondanzia d’uomini, o di danari, mettere insieme un esercito giusto, e fare una giornata con qualunque li viene ad assaltare; e così giudico coloro aver sempre necessità d’altri, che non possono comparire contro gli inimici in campagna, ma sono necessitati rifuggirsi dentro alle mura, e guardare quelle. nel primo caso si è discorso; e per l’avvenire diremo quello che ne occorre. nel secondo caso non si può dire altro, salvo che confortare tali principi a munire e fortificare la terra propria, e del paese non tenere alcun conto. e qualunque arà bene fortificata la sua terra, e circa gli altri governi con i sudditi si sia maneggiato, come di sopra è detto, e di sotto si dirà, sarà sempre assaltato con gran rispetto; perchè gli uomini sono sempre nimici delle imprese, dove si vegga difficultà; nè si può vedere facilità assaltando uno che abbia la sua terra gagliarda, e non sia odiato dal popolo. le città d’alemagna sono liberissime, hanno poco contado, ed ubbidiscono all’imperadore quando le vogliono, e non temono nè questo, nè altro potente che l’abbino intorno, perchè le sono in modo fortificate, che ciascuno pensa la espugnazione di esse dovere essere tediosa e difficile, perchè tutte hanno fossi e mura convenienti, hanno artiglieria a sufficienza, e tengono sempre nelle canove pubbliche da mangiare e da bere, e da ardere per un anno. ed oltre a questo, per potere tenere la plebe pasciuta, e senza perdita del pubblico, hanno sempre in comune per un anno da poter dar loro da lavorare in quelli esercizi che siano il nervo e la vita di quella città, e dell’industria de’ quali la plebe si pasca; tengono ancora gli esercizi militari in riputazione, e sopra questo hanno molti ordini a mantenerli. un principe adunque che abbia una città forte, e non si facci odiare, non può essere assaltato; e se pur fusse chi lo assaltasse, se ne partirebbe con vergogna; perchè le cose del mondo sono sì varie, che egli è quasi impossibile che uno possa con gli eserciti stare un anno ozioso, e campeggiarlo. e chi replicasse, se il popolo arà le sue possessioni fuora, e veggale ardere, non arà pazienza; e il lungo assedio e la carità propria gli farà dimenticare il principe; rispondo che un principe potente ed animoso supererà sempre quelle difficultà, dando ora speranza a’ sudditi che il male non sia lungo, ora timore della crudeltà del nimico, ora assicurandosi con destrezza di quelli che gli paressono troppo arditi. oltre a questo il nimico debbe ragionevolmente ardere e rovinare il paese loro in su la giunta sua, e ne’ tempi quando gli animi degli uomini sono ancora caldi, e volenterosi alla difesa; e però tanto meno il principe debbe dubitare, perchè dopo qualche giorno che gli animi sono raffredditi, sono di già fatti i danni, sono ricevuti i mali, e non vi è più rimedio; ed allora tanto più si vengono ad unire col loro principe, parendo che esso abbia con loro obligo, essendo state loro arse le case, e rovinate le possessioni per la difesa sua. e la natura degli uomini è, così obligarsi per li beneficii che essi fanno, come per quelli che essi ricevono. onde se si considera bene tutto, non fia difficile a un principe prudente tenere prima e poi fermi gli animi de’ suoi cittadini nella ossidione, quando non gli manchi da vivere, nè da difendersi. . de’ principati ecclesiastici. restaci solamente al presente a ragionare de’ principati ecclesiastici, circa i quali tutte le difficultà sono avanti che si possegghino; perchè si acquistano o per virtù o per fortuna, e senza l’una e l’altra si mantengono; perchè sono sostentati dagli ordini anticati nella religione, quali sono tutti potenti, e di qualità, che tengono i loro principi in istato in qualunque modo si procedino e vivino. costoro soli hanno stati e non gli difendono, hanno sudditi e non gli governano; e gli stati, per essere indifesi, non sono loro tolti; e li sudditi, per non essere governati, non se ne curano, nè pensano nè possono alienarsi da loro. solo adunque questi principati sono sicuri e felici. ma essendo quelli retti da cagioni superiori, alle quali la mente umana non aggiugne, lascerò il parlarne, perchè essendo esaltati e mantenuti da dio, sarebbe ufficio d’uomo presuntuoso e temerario il discorrerne. nondimanco se alcuno mi ricerca donde viene che la chiesa nel temporale sia venuta a tanta grandezza, conciossiachè da alessandro indietro i potentati italiani, e non solamente quelli che si chiamano potentati, ma ogni barone e signore, benchè minimo, quanto al temporale, la stimava poco; e ora un re di francia ne trema, e l’ha potuto cavare d’italia, e rovinare i viniziani; ancorachè ciò noto sia, non mi pare superfluo ridurlo in qualche parte alla memoria. avanti che carlo re di francia passasse in italia, era questa provincia sotto l’imperio del papa, viniziani, re di napoli, duca di milano, e fiorentini. questi potentati avevano ad avere due cure principali: l’una, che un forestiero non entrasse in italia con l’armi; l’altra, che nessuno di loro occupasse più stato. quelli, a chi s’aveva più cura, erano il papa e viniziani. ed a tenere addietro i viniziani, bisognava l’unione di tutti gli altri, come fu nella difesa di ferrara; e a tenere basso il papa si servivano de’ baroni di roma, li quali essendo divisi in due fazioni, orsini e colonnesi, sempre v’era cagione di scandoli tra loro, e stando con l’armi in mano in su gli occhi del pontefice, tenevano il pontificato debole ed infermo. e benchè surgesse qualche volta un papa animoso, come fu sisto; pure la fortuna o il sapere non lo potè mai disobbligare da queste incomodità. e la brevità della vita loro ne era cagione, perchè in dieci anni che ragguagliato viveva un papa, a fatica che potesse abbassare l’una delle fazioni; e, se per modo di parlare, l’uno aveva quasi spenti i colonnesi, surgeva un altro nimico agli orsini, che gli faceva risurgere, e non era a tempo a spegnerli. questo faceva che le forze temporali del papa erano poco stimate in italia. surse dipoi alessandro vi, il quale di tutti li pontefici che sono stati mai, mostrò quanto un papa e con il danaio, e con le forze si poteva prevalere; e fece con l’istrumento del duca valentino, e con la occasione della passata de’ francesi tutte quelle cose, che io ho discorso di sopra nelle azioni del duca. e benchè l’intento suo non fusse di far grande la chiesa, ma il duca; nondimeno ciò che fece, tornò a grandezza della chiesa, la quale dopo la sua morte, spento il duca, fu erede delle fatiche sue. venne dipoi papa iulio, e trovò la chiesa grande, avendo tutta la romagna, ed essendo spenti tutti li baroni di roma, e per le battiture d’alessandro annullate quelle fazioni; e trovò ancora la via aperta al modo dell’accumulare danari, non mai più usitato da alessandro indietro. le quali cose iulio non solamente seguitò, ma accrebbe, e pensò guadagnarsi bologna, e spegnere i viniziani, e cacciare i francesi d’italia; e tutte queste imprese gli riuscirono, e con tanta più sua laude, quanto fece ogni cosa per accrescere la chiesa, e non alcun privato. mantenne ancora le parti orsine e colonnesi in quelli termini che le trovò; e benchè tra loro fusse qualche capo da fare alterazione, nientedimeno due cose gli ha tenuti fermi: l’una, la grandezza della chiesa che gli sbigottisce; l’altra, il non avere loro cardinali, quali sono origine di tumulti tra loro; nè mai staranno quiete queste parti qualunque volta abbino cardinali, perchè questi nutriscono in roma e fuori le parti, e quelli baroni sono forzati a difenderle; e così dall’ambizione de’ prelati nascono le discordie e tumulti tra’ baroni. ha trovato adunque la santità di papa leone questo pontificato potentissimo, del quale si spera che se quelli lo fecero grande con l’armi, esso con la bontà ed infinite altre sue virtù lo farà grandissimo e venerando. . quante siano le spezie della milizia, e de’ soldati mercenari. avendo discorso particolarmente tutte le qualità di quelli principati, de’ quali nel principio proposi di ragionare, e considerato in qualche parte le cagioni del bene e del male essere loro, e mostro i modi con li quali molti hanno cerco d’acquistargli e tenergli; mi resta ora a discorrere generalmente le offese e difese, che in ciascuno dei prenominati possono accadere. noi abbiamo detto di sopra come ad un principe è necessario avere li suoi fondamenti buoni; altrimente di necessità conviene che rovini. i principali fondamenti che abbino tutti gli stati, così nuovi come vecchi o misti, sono le buone leggi e le buone armi; e perchè non possono essere buone leggi dove non sono buone armi, e, dove sono buone armi conviene che siano buone leggi; io lascerò indietro il ragionare delle leggi, e parlerò dell’armi. dico adunque, che l’armi, con le quali un principe difende il suo stato, o le sono proprie, o le sono mercenarie, o ausiliarie, o miste. le mercenarie ed ausiliari sono inutili e pericolose; e se uno tiene lo stato suo fondato in su l’armi mercenarie, non starà mai fermo nè sicuro, perchè le sono disunite, ambiziose, e senza disciplina, infedeli, gagliarde tra gli amici, tra li nimici vili, non hanno timore di dio, non fede con gli uomini, e tanto si differisce la rovina, quanto si differisce l’assalto; e nella pace siei spogliato da loro, nella guerra da’ nimici. la cagione di questo è, che non hanno altro amore, nè altra cagione che le tenga in campo, che un poco di stipendio, il quale non è sufficiente a fare che e’ voglino morire per te. vogliono bene essere tuoi soldati mentre che tu non fai guerra; ma come la guerra viene, o fuggirsi o andarsene. la qual cosa dovrei durar poca fatica a persuadere, perchè la rovina d’italia non è ora causata da altra cosa, che per essere in spazio di molti anni riposatasi in sull’armi mercenarie, le quali feciono già per qualcuno qualche progresso, e parevano gagliarde tra loro; ma come venne il forestiero, elle mostrarono quello che l’erano. onde è che a carlo re di francia fu lecito pigliare italia col gesto; e chi diceva che ne erano cagione i peccati nostri, diceva il vero; ma non erano già quelli che credeva, ma questi ch’io ho narrato. e perchè gli erano peccati di principi, ne hanno patita la pena ancora loro. io voglio dimostrare meglio la infelicità di queste armi. i capitani mercenari o sono uomini eccellenti, o no; se sono, non te ne puoi fidare, perchè sempre aspirano alla grandezza propria o con l’opprimere te, che li siei padrone, o con l’opprimere altri fuora della tua intenzione; ma se non è il capitano virtuoso, ti rovina per l’ordinario. e se si risponde, che qualunque arà l’arme in mano, farà questo medesimo, o mercenario o no; replicherei, come l’armi hanno ad essere adoperate o da un principe, o da una repubblica; il principe deve andare in persona, e fare lui l’ufficio del capitano; la repubblica ha da mandare i suoi cittadini; e quando ne manda uno che non riesca valente, debbe cambiarlo; e quando sia, tenerlo con le leggi che non passi il segno. e per esperienza si vede i principi soli, e le repubbliche armate fare progressi grandissimi, e l’armi mercenarie non fare mai se non danno; e con più difficultà viene all’ubbidienza di un suo cittadino una repubblica armata di armi proprie, che un’armata d’armi forestiere. sterono roma e sparta molti secoli armate e libere. i svizzeri sono armatissimi e liberissimi. dell’armi mercenarie antiche, per esempio, ci sono li cartaginesi, li quali furono per essere oppressi da loro soldati mercenari, finita la prima guerra co’ romani, ancorachè i cartaginesi avessero per capitani propri cittadini. filippo macedone fu fatto da’ tebani, dopo la morte di epaminonda, capitano della loro gente, e tolse loro, dopo la vittoria, la libertà. i milanesi, morto il duca filippo, soldarono francesco sforza contro a’ veniziani; il quale, superati li nimici a caravaggio, si congiunse con loro per opprimere i milanesi suoi padroni. sforza suo padre, essendo soldato della regina giovanna di napoli, la lasciò in un tratto disarmata, onde ella, per non perdere il regno, fu costretta gettarsi in grembo al re d’aragona. e se i viniziani e fiorentini hanno accresciuto per l’addietro lo imperio loro con queste armi, e li loro capitani non se ne sono però fatti principi, ma gli hanno difesi; rispondo, che gli fiorentini in questo caso sono stati favoriti dalla sorte; perchè de’ capitani virtuosi, i quali potevano temere, alcuni non hanno vinto, alcuni hanno avuto opposizioni, altri hanno volto l’ambizione loro altrove. quello che non vinse fu giovanni acuto, del quale, non vincendo, non si potea cognoscere la fede; ma ognuno confesserà, che, vincendo, stavano i fiorentini a sua discrezione. sforza ebbe sempre i bracceschi contrari, che guardrono l’uno l’altro. francesco volse l’ambizione sua in lombardia. braccio contro la chiesa e il regno di napoli. ma vegniamo a quello che è seguito poco tempo fa. feciono i fiorentini paolo vitelli loro capitano, uomo prudentissimo, e che di privata fortuna aveva presa riputazione grandissima. se costui espugnava pisa, veruno fia che nieghi come e’ conveniva a’ fiorentini stare seco; perchè, se fusse diventato soldato de’ loro nemici, non avevano rimedio, e tenendolo, aveano ad ubbidirlo. i viniziani, se si considera i progressi loro, si vedrà quelli sicuramente e gloriosamente avere operato, mentrechè feciono guerra loro propri, che fu avanti che si volgessino con l’imprese in terra, dove con li gentiluomini e con la plebe armata operarono virtuosamente; ma come cominciarono a combattere in terra, lasciarono questa virtù, e seguitarono i costumi d’italia. e nel principio dell’augumento loro in terra, per non avere molto stato, e per essere in gran riputazione, non avevano da temere molto de’ loro capitani; ma come essi ampliarono, che fu sotto il carmignuola, ebbono un saggio di questo errore; perchè, vedutolo virtuosissimo, battuto che ebbero sotto il suo governo il duca di milano, e cognoscendo dall’altra parte, come egli era freddo nella guerra, giudicarono non potere più vincere con lui, perchè non volevano, nè poteano licenziarlo, per non perdere ciò che avevano acquistato, ondechè furono necessitati, per assicurarsi, di ammazzarlo. hanno dipoi avuto per loro capitani bartolommeo da bergamo, ruberto da s. severino, il conte di pitigliano, e simili, con li quali avevano da temere della perdita, non del guadagno loro; come intervenne dipoi a vailà, dove in una giornata perderono quello che in ottocento anni con tante fatiche avevano acquistato; perchè da queste armi nascono solo i lenti, tardi e deboli acquisti, e le subite e miracolose perdite. e perchè io sono venuto con questi esempi in italia, la quale è stata governata già molti anni dall’armi mercenarie, le voglio discorrere più da alto; acciocchè veduta l’origine e progressi di esse, si possano meglio correggere. avete da intendere come, tostochè in questi ultimi tempi, l’imperio cominciò ad essere ributtato d’italia, e che il papa nel temporale vi prese più riputazione, si divise l’italia in più stati; perchè molte delle città grosse presono l’armi contro i loro nobili, li quali prima, favoriti dall’imperadore, le tenevano oppresse, e la chiesa le favoriva per darsi riputazione nel temporale; di molte altre i loro cittadini ne diventarono principi. ondechè, essendo venuta l’italia quasi in mano della chiesa, e di qualche repubblica; ed essendo quelli preti e quelli altri cittadini usi a non cognoscere l’armi, incominciarono a soldare forestieri. il primo che dette riputazione a questa milizia, fu alberigo da como romagnuolo. dalla disciplina di costui discese, tra gli altri, braccio e sforza, che ne’ loro tempi furono arbitri d’italia. dopo questi vennero tutti gli altri, che fino a’ nostri tempi hanno governato l’armi d’italia; ed il fine delle lor virtù è stato, che quella è stata corsa da carlo, predata da luigi, forzata da ferrando, e vituperata da’ svizzeri. l’ordine che loro hanno tenuto, è stato, prima per dare riputazione a loro propri, aver tolto riputazione alle fanterie. feciono questo, perchè essendo senza stato, e in su la industria, i pochi fanti non davano loro riputazione, e li assai non potevano nutrire; e però si ridussero a’ cavalli, dove con numero sopportabile erano nutriti e onorati; ed erano le cose ridotte in termine, che in un esercito di ventimila soldati non si trovavano duemila fanti. avevano, oltre a questo, usato ogni industria per levar via a sè, e a’ soldati la fatica e la paura, non s’ammazzando nelle zuffe, ma pigliandosi prigioni e senza taglia. non traevano di notte alle terre, quelli delle terre non traevano di notte alle tende, non facevano intorno al campo nè steccato nè fossa, non campeggiavano il verno. e tutte queste cose erano permesse ne’ loro ordini militari, e trovate da loro per fuggire, come è detto, e la fatica ed i pericoli; tantochè essi hanno condotta italia schiava e vituperata. . de’ soldati ausiliari, misti, e propri. l’armi ausiliarie, che sono le altre armi inutili, sono quando si chiama un potente, che con l’armi sue ti venga ad aiutare e difendere, come fece ne’ prossimi tempi papa iulio, il quale avendo visto nell’impresa di ferrara la trista prova delle sue armi mercenarie, si volse alle ausiliari, e convenne con ferrando re di spagna, che con le sue genti ed eserciti dovesse aiutarlo. queste armi possono essere utili e buone per loro medesime, ma sono per chi le chiama sempre dannose; perchè perdendo rimani disfatto, vincendo resti loro prigione. e ancora che di questi esempi ne sieno piene l’antiche istorie; nondimanco io non mi voglio partire da questo esempio di papa iulio ii, quale è ancora fresco, il partito del quale non potè essere manco considerato, per volere ferrara, mettendosi tutto nelle mani d’uno forestiere. ma la sua buona fortuna fece nascere una terza causa, acciò non cogliesse il frutto della sua mala elezione; perchè, essendo gli ausiliari suoi rotti a ravenna, e surgendo gli svizzeri che cacciarono i vincitori fuora d’ogni opinione e sua, e d’altri, venne a non rimanere prigione degli inimici, essendo fugati, nè degli ausiliari suoi, avendo vinto con altre armi, che con le loro. i fiorentini essendo al tutto disarmati condussero diecimila francesi a pisa per espugnarla; per il qual partito portarono più pericolo che in qualunque tempo de’ travagli loro. lo imperadore di costantinopoli, per opporsi alli suoi vicini, mise in grecia diecimila turchi, li quali, finita la guerra, non se ne volsero partire; il che fu principio della servitù della grecia con gl’infedeli. colui adunque che vuole non poter vincere, si vaglia di queste armi, perchè sono molto più pericolose, che le mercenarie; perchè in queste è la rovina fatta, sono tutte unite, tutte volte all’obbedienza di altri; ma nelle mercenarie, ad offenderti, vinto che elle hanno, bisogna più tempo, e maggiore occasione, non essendo tutte un corpo, ed essendo trovate e pagate da te, nelle quali un terzo che tu facci capo, non può pigliare subito tanta autorità che ti offenda. insomma nelle mercenarie è più pericolosa la ignavia, nelle ausiliarie la virtù. un principe pertanto savio sempre ha fuggito queste arme, e voltosi alle proprie, e ha voluto piuttosto perdere con le sue, che vincere con l’altrui, giudicando non vera vittoria quella che con l’armi d’altri si acquistasse. io non dubiterò mai di allegare cesare borgia, e le sue azioni. questo duca entrò in romagna con le armi ausiliarie, conducendovi tutte genti francesi, e con quelle prese imola e furlì; ma, non li parendo poi tali arme sicure, si volse alle mercenarie, giudicando in quelle manco pericolo, e soldò gli orsini e vitelli; le quali poi nel maneggiare trovando dubbie, infedeli, e pericolose, le spense e volsesi alle proprie. e puossi facilmente vedere che differenza sia tra l’una e l’altra di queste armi, considerato che differenza fu dalla riputazione del duca quando aveva gli orsini e vitelli, e quando rimase con gli soldati suoi, e sopra di sè stesso, e si troverà sempre accresciuta; nè mai fu stimato assai, se non quando ciascuno vide che egli era intero possessore delle sue armi. io non mi volevo partire dagli esempi italiani e freschi: pure non voglio lasciare indietro ierone siracusano, essendo uno de’ sopra nominati da me. costui, come di già dissi, fatto dalli siracusani capo degli eserciti, cognobbe subito quella milizia mercenaria non essere utile, per essere conduttori fatti come li nostri italiani, e parendoli non gli potere tenere nè lasciare, gli fece tutti tagliare a pezzi; dipoi fece guerra con l’armi sue, e non con l’altrui. voglio ancora ridurre a memoria una figura del testamento vecchio fatta a questo proposito. offerendosi david a saul di andare a combattere con golia provocatore filisteo, saul, per dargli animo, l’armò dell’armi sue, le quali come david ebbe indosso, ricusò, dicendo, con quelle non si potere ben valere di sè stesso; e però voleva trovare il nimico con la sua fromba, e con il suo coltello. in somma l’armi d’altri o le ti cascono di dosso, o elle ti pesano, e le ti stringono. carlo vii padre del re luigi xi avendo con la sua fortuna e virtù libera la francia dagl’inglesi, cognobbe questa necessità di armarsi d’armi proprie, e ordinò nel suo regno l’ordinanza delle genti di arme e delle fanterie. dipoi il re luigi suo figliuolo spense quella de’ fanti, e cominciò a soldare svizzeri; il quale errore seguitato dagli altri, è, come si vede ora in fatto, cagione de’ pericoli di quel regno. perchè, avendo dato riputazione a’ svizzeri, ha invilito tutte l’armi sue, perchè le fanterie ha spento in tutto, e le sue genti d’arme ha obbligate all’arme d’altri, perchè essendo assuefatti a militare con svizzeri, non pare loro di poter vincere senza essi. di qui nasce, che gli francesi contro a’ svizzeri non bastano, e senza i svizzeri contro ad altri non provano. sono adunque stati gli eserciti di francia misti, parte mercenari, e parte propri; le quali armi e tutte insieme sono molto migliori, che le semplici mercenarie, o le semplici ausiliarie, e molto inferiori alle proprie. e basti l’esempio detto, perchè il regno di francia sarebbe insuperabile, se l’ordine di carlo era accresciuto, o preservato. ma la poca prudenza degli uomini comincia una cosa, che per sapere allora di buono non manifesta il veleno che v’è sotto, come io dissi di sopra delle febbri etiche. pertanto se colui che è in un principato, non cognosce i mali se non quando che nascono, non è veramente savio; e questo è dato a pochi. e se si considerasse la prima rovina dell’imperio romano, si troverà essere stato solo il cominciare a soldare i goti; perchè da quel principio cominciarono ad enervare le forze dell’imperio romano; e tutta quella virtù, che si levava da lui, si dava a loro. conchiudo adunque, che, senza avere arme proprie, nessuno principato è sicuro; anzi tutto obligato alla fortuna, non avendo virtù che nell’avversità lo difenda. e fu sempre opinione e sentenzia degli uomini savi, che niente sia così infermo ed instabile, come è la fama della potenza non fondata nelle forze proprie. e l’arme proprie sono quelle che sono composte di sudditi o di cittadini, o di creati tuoi; tutte l’altre sono o mercenarie, o ausiliari. e il modo ad ordinare l’arme proprie sarà facile a trovare, se si discorreranno gli ordini sopra nominati da me; e se si vedrà come filippo, padre di alessandro magno, e come molte repubbliche e principi si sono armati ed ordinati; a’ quali ordini io mi rimetto al tutto. . quello che al principe si appartenga circa la milizia. deve adunque un principe non avere altro oggetto, nè altro pensiero, nè prendere cosa alcuna per sua arte, fuori della guerra, ed ordini e disciplina di essa; perchè quella è sola arte che si aspetta a chi comanda; ed è di tanta virtù, che non solo mantiene quelli che sono nati principi, ma molte volte fa gli uomini di privata fortuna salire a quel grado. e per contrario si vede, che quando i principi hanno pensato più alle delicatezze, che all’arme, hanno perso lo stato loro. e la prima cagione che ti fa perdere quello, è il disprezzare questa arte; e la cagione che te lo fa acquistare, è l’essere professo di questa arte. francesco sforza, per essere armato, diventò di privato duca di milano; e li figliuoli, per fuggire le fatiche e i disagi dell’arme, di duchi diventarono privati. perchè tra le altre cagioni di male, che ti arreca l’essere disarmato, ti fa disprezzare; la quale è una di quelle infamie, dalle quali il principe si debbe guardare, come di sotto si dirà. perchè da uno armato a un disarmato non è proporzione alcuna; e la ragione non vuole che chi è armato ubbidisca volentieri a chi è disarmato, e che il disarmato stia sicuro tra i servitori armati. perchè essendo nell’uno sdegno, e nell’altro sospetto, non è possibile operino bene insieme. e però un principe che della milizia non s’intende, oltre all’altre infelicità, come è detto, non può essere stimato da’ suoi soldati, nè fidarsi di loro. non debbe pertanto mai levare il pensiero da questo esercizio della guerra, e nella pace vi si deve più esercitare, che nella guerra; il che può fare in due modi, l’uno con l’opere, l’altro con la mente. e quanto all’opere, deve, oltre al tener bene ordinati ed esercitati li suoi, star sempre in sulle caccie, e mediante quelle assuefare il corpo a’ disagi, e parte imparare la natura de’ siti, e cognoscere come sorgono i monti, come imboccano le valli, come giacciono i piani, ed intendere la natura de’ fiumi e delle paludi; ed in questo porre grandissima cura. la qual cognizione è utile in duoi modi. prima si impara a cognoscere il suo paese, e può meglio intendere le difese di esso. dipoi, mediante la cognizione e pratica di quelli siti, con facilità comprende un altro sito, che di nuovo gli sia necessario speculare; perchè li poggi, le valli, e piani, e fiumi, e paludi che sono, verbigrazia, in toscana, hanno con quelle dell’altre provincie certa similitudine; tale che dalla cognizione del sito di una provincia, si può facilmente venire alla cognizione dell’altre. e quel principe che manca di questa perizia, manca della prima parte che vuole avere un capitano; perchè questa insegna trovar il nemico, pigliare gli alloggiamenti, condurre gli eserciti, ordinare le giornate, campeggiare le terre con tuo vantaggio. — filopemene principe degli achei, tralle altre laudi, che dagli scrittori gli son date, è che ne’ tempi della pace non pensava mai se non a’ modi della guerra, e quando era in campagna con gli amici spesso si fermava e ragionava con quelli: se gli nimici fussero in su quel colle, e noi ci trovassimo qui col nostro esercito, chi di noi arebbe vantaggio? come sicuramente si potrebbe ire a trovargli, servando gli ordini? se noi volessimo ritirarci, come aremmo a fare? se loro si ritirassero, come aremmo a seguirgli? e proponeva loro, andando, tutti i casi che in uno esercito possono occorrere, intendeva l’opinion loro, diceva la sua, corroboravala con le ragioni; talchè per queste continue cogitazioni non poteva mai, guidando gli eserciti, nascere accidente alcuno, che egli non vi avesse il rimedio. ma, quanto all’esercizio della mente, deve il principe leggere le istorie, ed in quelle considerare le azioni degli uomini eccellenti, vedere come si sono governati nelle guerre, esaminare le cagioni delle vittorie e perdite loro, per potere queste fuggire, quelle imitare; e sopra tutto fare come ha fatto per l’addietro qualche uomo eccellente, che ha preso ad imitare, se alcuno è stato innanzi a lui lodato e glorioso, e di quello che ha tenuto sempre i gesti ed azioni appresso di sè, come si dice che alessandro magno imitava achille, cesare alessandro, scipione ciro. e qualunque legge la vita di ciro scritta da senofonte, riconosce dipoi nella vita di scipione quanto quella imitazione gli fu di gloria, e quanto nella castità, affabilità, umanità, e liberalità scipione si conformasse con quelle cose che di ciro sono da senofonte scritte. questi simili modi deve osservare un principe savio, nè mai ne’ tempi pacifici stare ozioso, ma con industria farne capitale, per potersene valere nelle avversità, acciocchè quando si muta la fortuna, lo trovi parato a resistere alli suoi colpi. . delle cose, mediante le quali gli uomini, e massimamente i principi, sono lodati o vituperati. resta ora a vedere quali debbano essere i modi e governi di un principe con li sudditi e con gli amici. e perchè io so che molti di questo hanno scritto, dubito, scrivendone ancor io, non esser tenuto presontuoso, partendomi, massime nel disputare questa materia, dagli ordini degli altri. ma essendo l’intento mio scrivere cosa utile a chi l’intende, mi è parso più conveniente andare dietro alla verità effettuale della cosa, che all’immaginazione di essa: e molti si sono immaginate repubbliche e principati, che non si sono mai visti nè cognosciuti essere in vero; perchè egli è tanto discosto da come si vive, a come si doveria vivere, che colui che lascia quello che si fa per quello che si doveria fare, impara piuttosto la rovina, che la preservazione sua; perchè un uomo che voglia fare in tutte le parti professione di buono, conviene che rovini fra tanti che non sono buoni. onde è necessario ad un principe, volendosi mantenere, imparare a potere essere non buono, ed usarlo e non usarlo secondo la necessità. lasciando adunque indietro le cose circa un principe immaginate, e discorrendo quelle che son vere, dico, che tutti gli uomini, quando se ne parla, e massime i principi, per esser posti più alto, sono notati di alcuna di queste qualità che arrecano loro o biasimo, o laude; e questo è che alcuno è tenuto liberale, alcuno misero, usando un termine toscano, (perchè avaro in nostra lingua è ancor colui che per rapina desidera d’avere, e misero chiamiamo quello che troppo si astiene dall’usare il suo) alcuno è tenuto donatore, alcuno rapace; alcuno crudele, alcuno pietoso; l’uno fedífrago, l’altro fedele; l’uno effeminato e pusillanime, l’altro feroce ed animoso; l’uno umano, l’altro superbo; l’uno lascivo, l’altro casto; l’uno intero, l’altro astuto; l’uno duro, l’altro facile; l’uno grave, l’altro leggiere; l’uno religioso, l’altro incredulo, e simili. io so che ciascuno confesserà, che sarebbe laudabilissima cosa un principe trovarsi di tutte le sopraddette qualità, quelle che sono tenute buone; ma perchè non si possono avere, nè interamente osservare per le condizioni umane che non lo consentono, gli è necessario essere tanto prudente, che sappia fuggire l’infamia di quelli vizi che li torrebbono lo stato, e da quelli che non gliene tolgano, guardarsi, se egli è possibile; ma non potendosi, si può con minor rispetto lasciare andare. ed ancora non si curi d’incorrere nell’infamia di quelli vizi, senza i quali possa difficilmente salvare lo stato; perchè, se si considera bene tutto, si troverà qualche cosa che parrà virtù, e seguendola sarebbe la rovina sua; e qualcun’altra che parrà vizio, e seguendola ne risulta la sicurtà, ed il ben essere suo. . della liberalità e miseria. cominciando adunque dalle prime soprascritte qualità, dico come sarebbe bene esser tenuto liberale. nondimanco la liberalità usata in modo che tu non sia temuto, ti offende; perchè se la si usa virtuosamente e come la si deve usare, la non fia conosciuta, e non ti cadrà l’infamia del suo contrario. e però a volersi mantenere tra gli uomini il nome del liberale, è necessario non lasciare indietro alcuna qualità di sontuosità; talmentechè sempre un principe così fatto consumerà in simili opere tutte le sue facultà, e sarà necessitato alla fine, se egli si vorrà mantenere nome del liberale, gravare i popoli straordinariamente, ed esser fiscale, e fare tutte quelle cose che si possono fare per avere danari. il che comincerà a farlo odioso con li sudditi, e poco stimare da ciascuno, diventando povero; in modo che, avendo con questa sua liberalità offeso molti, e premiato pochi, sente ogni primo disagio, e periclita in qualunque primo pericolo; il che cognoscendo lui, e volendosene ritrarre, incorre subito nell’infamia del misero. un principe adunque, non potendo usare questa virtù del liberale senza suo danno, in modo che la sia cognosciuta, deve, se egli è prudente, non si curare del nome del misero; perchè con il tempo sarà tenuto sempre più liberale. veggendo che con la sua parsimonia le sue entrate gli bastano, può difendersi da chi gli fa guerra, può fare imprese senza gravare i popoli; talmentechè viene a usare la liberalità a tutti quelli, a chi non toglie, che sono infiniti, e miseria a tutti coloro, a chi non dà, che sono pochi. ne’ nostri tempi noi non abbiamo veduto fare gran cose, se non a quelli che sono stati tenuti miseri, gli altri essere spenti. papa iulio ii come si fu servito del nome di liberale per aggiugnere al papato, non pensò più a mantenerselo per potere far guerra al re di francia; e ha fatto tante guerre senza porre un dazio strasordinario, perchè alle superflue spese ha somministrato la lunga sua parsimonia. il re di spagna presente, se fusse tenuto liberale, non arebbe fatto, nè vinto tante imprese. pertanto un principe deve stimare poco, per non avere a rubare i sudditi, per poter difendersi, per non diventare povero ed abietto, per non essere forzato diventar rapace, d’incorrere nel nome di misero, perchè questo è uno di quelli vizi, che lo fanno regnare. e se alcun dicesse: cesare con la liberalità pervenne all’imperio; e molti altri, per essere stati ed esser tenuti liberali, sono venuti a gradi grandissimi; rispondo: o tu siei principe fatto, o tu siei in via di acquistarlo. nel primo caso questa liberalità è dannosa; nel secondo è ben necessario esser tenuto liberale, e cesare era un di quelli che voleva pervenire al principato di roma; ma, se poichè vi fu venuto, fusse sopravvissuto, e non si fusse temperato da quelle spese, arebbe distrutto quell’imperio. e se alcuno replicasse: molti sono stati principi, e con gli eserciti hanno fatto gran cose, che sono stati tenuti liberalissimi; ti rispondo: o il principe spende del suo e de’ suoi sudditi, o di quello d’altri. nel primo caso deve esser parco, nel secondo non deve lasciare indietro parte alcuna di liberalità. e quel principe che va con gli eserciti, che si pasce di prede, di sacchi, e di taglie, e maneggia quel d’altri, gli è necessaria questa liberalità; altrimenti non sarebbe seguíto da’ soldati. e di quello che non è tuo o de’ tuoi sudditi, si può essere più largo donatore, come fu ciro, cesare, e alessandro; perchè lo spendere quel d’altri non toglie riputazione, ma te ne aggiugne; solamente lo spendere il tuo è quello che ti nuoce. e non ci è cosa che consumi sè stessa quanto la liberalità, la quale mentre che tu usi, perdi la facultà di usarla, e diventi o povero o vile, o, per fuggire la povertà, rapace e odioso. e tra tutte le cose, da che un principe si debbe guardare, è l’essere disprezzato e odioso; e la liberalità all’una e l’altra di queste cose ti conduce. pertanto è più sapienza tenersi il nome di misero, che partorisce una infamia senza odio, che, per volere il nome di liberale, incorrere per necessità nel nome di rapace, che partorisce una infamia con odio. . della crudeltà e clemenzia; e se egli è meglio essere amato, che temuto. discendendo appresso alle altre qualità preallegate, dico, che ciascuno principe deve disiderare di essere tenuto pietoso, e non crudele. nondimanco deve avvertire di non usar male questa pietà. era tenuto cesare borgia crudele; nondimanco quella sua crudeltà aveva racconcia la romagna, unitala, e ridottala in pace e in fede. il che se si considera bene, si vedrà quello essere stato molto più pietoso, che il popolo fiorentino, il quale, per fuggire il nome di crudele, lasciò distruggere pistoia. deve pertanto un principe non si curare dell’infamia di crudele, per tenere i sudditi suoi uniti, e in fede: perchè con pochissimi esempi sarai più pietoso, che quelli, li quali per troppa pietà lasciano seguire i disordini, onde naschino occisioni o rapine; perchè queste sogliono offendere una università intera; e quelle esecuzioni che vengono dal principe, offendono un particolare. e tra tutti i principi, al principe nuovo è impossibile fuggire il nome di crudele, per essere gli stati nuovi pieni di pericoli. onde virgilio, per la bocca di didone, escusa l’inumanità del suo regno, per essere quello nuovo, dicendo: res dura, et regni novitas me talia cogunt moliri, et late fines custode tueri. nondimeno deve esser grave a credere ed al muoversi, nè si deve far paura da sè stesso, e procedere in modo temperato con prudenza ed umanità, che la troppa confidenza non lo faccia incauto, e la troppa diffidanza non lo renda intollerabile. nasce da questo una disputa: s’egli è meglio essere amato che temuto, o temuto che amato. rispondesi, che si vorrebbe essere l’uno e l’altro; ma perchè egli è difficile, che e’ stiano insieme, è molto più sicuro l’esser temuto che amato, quando s’abbi a mancare dell’un de’ duoi. perchè degli uomini si può dire questo generalmente, che sieno ingrati, volubili, simulatori, fuggitori de’ pericoli, cupidi di guadagno; e mentre fai loro bene sono tutti tuoi, ti offeriscono il sangue, la roba, la vita, ed i figliuoli, come di sopra dissi, quando il bisogno è discosto; ma, quando ti si appressa, si rivoltano. e quel principe che si è tutto fondato in sulle parole loro, trovandosi nudo di altri preparamenti, rovina; perchè l’amicizie che si acquistano con il prezzo, e non con grandezza e nobiltà d’animo, si meritano, ma non le si hanno, e a’ tempi non si possono spendere. e gli uomini hanno men rispetto di offendere uno che si facci amare, che uno che si facci temere; perchè l’amore è tenuto da un vincolo di obbligo, il quale, per essere gli uomini tristi, da ogni occasione di propria utilità è rotto; ma il timore è tenuto da una paura di pena, che non abbandona mai. deve nondimeno il principe farsi temere in modo, che, se non acquista l’amore, e’ fugga l’odio, perchè può molto bene stare insieme esser temuto, e non odiato; il che farà, semprechè s’astenga dalla roba de’ suoi cittadini, e de’ suoi sudditi, e dalle donne loro. e quando pure gli bisognasse procedere contro al sangue di qualcuno, farlo quando vi sia giustificazione conveniente e causa manifesta; ma sopratutto astenersi dalla roba d’altri; perchè gli uomini dimenticano piuttosto la morte del padre, che la perdita del patrimonio. dipoi le cagioni del torre la roba non mancano mai; e sempre colui che comincia a vivere con rapina, trova cagioni d'occupare quel d’altri, e per avverso contro al sangue sono più rare e mancano più tosto. ma quando il principe è con gli eserciti, e ha in governo moltitudine di soldati, allora è al tutto necessario non si curare del nome di crudele: perchè senza questo nome non si tiene un esercito unito, nè disposto ad alcuna fazione. tra le mirabili azioni di annibale si connumera questa, che avendo un esercito grossissimo, misto d'infinite generazioni d'uomini, condotto a militare in terre d'altri, non vi surgesse mai una dissensione nè fra loro, nè contro il principe, così nella trista, come nella sua buona fortuna. il che non potè nascere da altro, che da quella sua inumana crudeltà, la quale insieme con infinite sue virtù lo fece sempre nel cospetto de’ suoi soldati venerando e terribile; e, senza quella, l'altre sue virtù a far quello effetto non gli bastavano. e gli scrittori poco considerati dall’una parte ammirano queste sue azioni, e dall’altra dannano la principale cagione di esse. e che sia vero che l’altre sue virtù non gli sarieno bastate, si può considerare in scipione, rarissimo non solamente ne’ tempi suoi, ma in tutta la memoria delle cose che si sanno, dal quale gli eserciti suoi in ispagna si ribellarono; il che non nacque da altro, che dalla sua troppa pietà, la quale aveva dato a’ suoi soldati più licenza, che alla disciplina militare non si conveniva. la qual cosa gli fu da fabio massimo nel senato rimproverata, chiamandolo corruttore della romana milizia. i locrensi essendo stati da un legato di scipione distrutti, non furono da lui vindicati, nè l'insolenza di quel legato corretta, nascendo tutto da quella sua natura facile. talmentechè volendolo alcuno in senato scusare, disse come egli erano molti uomini, che sapevano meglio non errare, che correggere gli errori d'altri. la qual natura arebbe con il tempo violato la fama e la gloria di scipione, se egli avesse con essa perseverato nell'imperio; ma vivendo sotto il governo del senato, questa sua qualità dannosa non solamente si nascose, ma gli fu a gloria. conchiudo adunque, tornando all'esser temuto ed amato, che amando gli uomini a posta loro, e temendo a posta del principe, deve un principe savio fondarsi in su quello che è suo, non in su quello che è d’altri; e deve solamente ingegnarsi di fuggir l'odio, come è detto. . in che modo i principi debbino osservare la fede. quanto sia laudabile in un principe mantenere la fede, e vivere con integrità, e non con astuzia, ciascuno lo intende. nondimeno si vede per esperienzia, ne’ nostri tempi, quelli principi aver fatto gran cose, che della fede hanno tenuto poco conto, e che hanno saputo con astuzia aggirare i cervelli degli uomini, ed alla fine hanno superato quelli che si sono fondati in su la lealtà. dovete adunque sapere come sono due generazioni di combattere: l’una con le leggi, l’altra con le forze. quel primo è degli uomini; quel secondo è delle bestie; ma perchè il primo spesse volte non basta, bisogna ricorrere al secondo. pertanto ad un principe è necessario saper ben usare la bestia e l’uomo. questa parte è stata insegnata a’ principi copertamente dagli antichi scrittori, i quali scrivono come achille e molti altri di quelli principi antichi furono dati a nutrire a chirone centauro, che sotto la sua disciplina gli custodisse; il che non vuol dire altro l’avere per precettore un mezzo bestia e mezzo uomo, se non che bisogna a un principe sapere usare l’una e l’altra natura, e l’una senza l’altra non è durabile. essendo adunque un principe necessitato sapere bene usare la bestia, debbe di quella pigliare la volpe e il lione; perchè il lione non si defende da’ lacci, la volpe non si defende da’ lupi. bisogna adunque essere volpe a cognoscere i lacci, e lione a sbigottire i lupi. coloro che stanno semplicemente in sul lione, non se ne intendono. non può pertanto un signore prudente, nè debbe osservare la fede, quando tale osservanzia gli torni contro, e che sono spente le cagioni che la feciono promettere. e se gli uomini fussero tutti buoni, questo precetto non saria buono; ma perchè sono tristi, e non l’osserverebbono a te, tu ancora non l’hai da osservare a loro. nè mai a un principe mancheranno cagioni legittime di colorare l’inosservanza. di questo se ne potriano dare infiniti esempi moderni, e mostrare quante paci, quante promesse siano state fatte irrite e vane per la infedeltà de’ principi; e a quello che ha saputo meglio usare la volpe, è meglio successo. ma è necessario questa natura saperla bene colorire, ed essere gran simulatore e dissimulatore; e sono tanto semplici gli uomini, e tanto ubbidiscono alle necessità presenti, che colui che inganna, troverà sempre chi si lascerà ingannare. io non voglio degli esempi freschi tacerne uno. alessandro vi non fece mai altro che ingannare uomini, nè mai pensò ad altro, e trovò soggetto di poterlo fare; e non fu mai uomo che avesse maggiore efficacia in asseverare, e che con maggiori giuramenti affermasse una cosa, e che l’osservasse meno; nondimanco gli succederono sempre gl’inganni, perchè cognosceva bene questa parte del mondo. ad un principe adunque non è necessario avere in fatto tutte le soprascritte qualità, ma è ben necessario parere d’averle. anzi ardirò di dire questo, che avendole, ed osservandole sempre, sono dannose; e parendo d’averle, sono utili; come parere pietoso, fedele, umano, religioso, intero, ed essere; ma stare in modo edificato con l’animo, che bisognando, tu possa e sappi mutare il contrario. e hassi ad intendere questo, che un principe, e massime un principe nuovo, non può osservare tutte quelle cose, per le quali gli uomini sono tenuti buoni, essendo spesso necessitato, per mantenere lo stato, operare contro alla umanità, contro alla carità, contro alla religione. e però bisogna che egli abbia un animo disposto a volgersi secondo che i venti e le variazioni della fortuna gli comandano; e, come di sopra dissi, non partirsi dal bene, potendo, ma sapere entrare nel male, necessitato. deve adunque avere un principe gran cura, che non gli esca mai di bocca una cosa che non sia piena delle soprascritte cinque qualità, e paia, a vederlo e udirlo, tutto pietà, tutto integrità, tutto umanità, tutto religione. e non è cosa più necessaria a parere d’avere, che quest’ultima qualità; perchè gli uomini in universale giudicano più agli occhi che alle mani, perchè tocca a vedere a ciascuno, a sentire a’ pochi. ognuno vede quel che tu pari; pochi sentono quel che tu sei, e quelli pochi non ardiscono opporsi alla opinione de’ molti, che abbiano la maesta dello stato che gli difende; e nelle azioni di tutti gli uomini, e massime de’ principi, dove non è giudizio a chi reclamare, si guarda al fine. facci adunque un principe conto di vivere e mantenere lo stato; i mezzi saranno sempre giudicati onorevoli, e da ciascuno lodati; perchè il vulgo ne va sempre preso con quello che pare, e con l’evento della cosa; e nel mondo non è se non vulgo; e gli pochi hanno luogo, quando gli assai non hanno dove appoggiarsi. alcuno principe di questi tempi, il quale non è bene nominare, non predica mai altro, che pace e fede; e l’una e l’altra, quando e’ l’avesse osservata, gli arebbe più volte tolto lo stato, e la riputazione. . che si debbe fuggire l’essere disprezzato e odiato. ma perchè circa le qualità, di che di sopra si fa menzione, io ho parlato delle più importanti, l’altre voglio discorrere brevemente sotto queste generalità, che il principe pensi, come di sopra in parte è detto, di fuggire quelle cose che lo faccino odioso o vile; e qualunque volta fuggirà questo, arà adempiuto le parti sue, e non troverà nell’altre infamie pericolo alcuno. odioso lo fa soprattutto, come io dissi, lo esser rapace, ed usurpatore della roba, e delle donne de’ sudditi; di che si deve astenere. qualunque volta alle università degli uomini non si toglie nè roba nè onore, vivono contenti, e solo s’ha a combattere con l’ambizione di pochi, la quale in molti modi e con facilità si raffrena. abietto lo fa l’esser tenuto vario, leggiero, effeminato, pusillanimo, irresoluto; di che un principe si deve guardare come da uno scoglio, ed ingegnarsi che nelle azioni sue si riconosca grandezza, animosità, gravità, fortezza; e, circa i maneggi privati de’ sudditi, volere che la sua sentenzia sia irrevocabile, e si mantenga in tale opinione, che alcuno non pensi nè ad ingannarlo, nè ad aggirarlo. quel principe che dà di sè questa opinione, è riputato assai; e contro a chi è riputato assai con difficultà si congiura, e con difficultà è assaltato, purchè si intenda che sia eccellente e reverito da’ suoi. perchè un principe deve avere due paure: una dentro per conto de’ sudditi; l’altra di fuori per conto de’ potenti esterni. da questa si difende con le buone arme e buoni amici; e sempre, se arà buone arme, arà buoni amici; e sempre staranno ferme le cose di dentro, quando stieno ferme quelle di fuori, se già le non fossero perturbate da una congiura; e quando pure quelle di fuori movessero, se egli è ordinato, e vissuto come io ho detto, quando non si abbandoni, sosterrà ogni impeto, come dissi che fece nabide spartano. ma circa i sudditi, quando le cose di fuori non muovino, s’ha a temere, che non congiurino segretamente; del che il principe si assicura assai, fuggendo l’essere odiato e disprezzato, e tenendosi il popolo satisfatto di lui; il che è necessario conseguire, come di sopra si disse a lungo. ed uno de’ più potenti rimedi che abbi un principe contro le congiure, è non essere odiato o disprezzato dall’universale; perchè sempre chi congiura crede con la morte del principe satisfare al popolo; ma quando ei creda offenderlo, non piglia animo a prendere simil partito; perchè le difficultà che sono dalla parte de’ congiuranti, sono infinite. per esperienzia si vede molte essere state le congiure, e poche aver avuto buon fine; perchè chi congiura non può esser solo, nè può prendere compagnia, se non di quelli, che crede essere malcontenti; e subito che a uno malcontento tu hai scoperto l’animo tuo, gli dai materia a contentarsi, perchè, manifestandolo, lui ne può sperare ogni comodità; talmentechè veggendo il guadagno fermo da questa parte, e dall’altra veggendolo dubbio e pieno di pericolo, convien bene o che sia raro amico, o che sia al tutto ostinato nimico del principe ad osservarti la fede. e, per ridurre la cosa in brevi termini, dico, che dalla parte del congiurante non è, se non paura, gelosia, sospetto di pena che lo sbigottisce; ma dalla parte del principe è la maestà del principato, le leggi, le difese degli amici e dello stato che lo difendono; talmentechè aggiunto a tutte queste cose la benivolenza populare, è impossibile che alcun sia sì temerario, che congiuri. perchè per l’ordinario dove uno congiurante ha a temere innanzi alla esecuzione del male, in questo caso debbe temere ancora dappoi, avendo per nimico il popolo, seguíto l’eccesso, nè potendo per questo sperare rifugio alcuno. di questa materia se ne potria dare infiniti esempi; ma voglio solo esser contento d’uno, seguíto alla memoria de’ padri nostri. messer annibale bentivogli, avolo del presente messer annibale, che era principe in bologna, essendo da’ canneschi, che gli congiurarono contro, ammazzato, nè rimanendo di lui altri che messer giovanni, quale era in fasce, subito dopo tale omicidio si levò il popolo, ed ammazzò tutti i canneschi. il che nacque dalla benivolenza popolare che la casa de’ bentivogli aveva in quei tempi in bologna; la qual fu tanta, che non vi restando alcuno che potesse, morto annibale, reggere lo stato, ed avendo indizio come in firenze era un nato de’ bentivogli, che si teneva fino allora figliuolo di un fabbro, vennero i bolognesi per quello in firenze, e li dettono il governo di quella città, la quale fu governata da lui fino a tanto che messer giovanni pervenisse in età conveniente al governo. conchiudo adunque, che un principe deve tenere delle congiure poco conto, quando il popolo gli sia benivolo; ma quando gli sia inimico, ed abbilo in odio, deve temere di ogni cosa e di ognuno. e gli stati bene ordinati, e li principi savi hanno con ogni diligenza pensato di non far cadere in disperazione i grandi e di satisfare al popolo, e tenerlo contento, perchè questa è una delle più importanti materie che abbia un principe. tra i regni bene ordinati e governati a’ nostri tempi è quello di francia, ed in esso si trovano infinite costituzioni buone, donde ne dipende la libertà e sicurtà del re, delle quali la prima è il parlamento, e la sua autorità; perchè quello che ordinò quel regno, cognoscendo l’ambizione de’ potenti e la insolenza loro, e giudicando esser necessario loro un freno in bocca che gli correggesse; e dall’altra parte cognoscendo l’odio dell’universale contro i grandi, fondato in su la paura, e volendo assicurarli, non volse che questa fusse particolar cura del re, per torli quel carico che e’ potesse avere con i grandi, favorendo i popolari, e con i popolari, favorendo i grandi; e però constituì un giudice terzo, che fusse quello, che senza carico del re, battesse i grandi, e favorisse i minori. nè potè essere questo ordine migliore, nè più prudente, nè maggior cagione di sicurtà del re, e del regno. di che si può trarre un altro notabile, che li principi debbono le cose di carico fare sumministrare ad altri, e quelle di grazie a lor medesimi. di nuovo conchiudo, che un principe debbe stimare i grandi, ma non si far odiare dal popolo. parrebbe forse a molti, che, considerata la vita e morte di molti imperatori romani, fussono esempi contrarii a questa mia opinione, trovando alcuno esser vissuto sempre egregiamente, e mostro grande virtù d’animo, nondimeno aver perso l’imperio, ovvero essere stato morto da’ suoi che gli hanno congiurato contro. volendo adunque rispondere a queste obiezioni, discorrerò le qualità di alcuni imperatori, mostrando la cagione della lor rovina, non disforme da quello che da me si è addutto; e parte metterò in considerazione quelle cose che sono notabili a chi legge le azioni di quelli tempi. e voglio mi basti pigliare tutti quelli imperatori, che succederono nell’imperio da marco filosofo a massimino, li quali furono marco, commodo suo figliuolo, pertinace, iuliano, severo, antonino, caracalla suo figliuolo, macrino, eliogabalo, alessandro, e massimino. ed è prima da notare, che dove negli altri principi si ha solo a contendere con l’ambizione de’ grandi e insolenza de’ popoli, gl’imperatori romani avevano una terza difficultà, d’avere a sopportare la crudeltà ed avarizia de’ soldati; la qual cosa era sì difficile, che la fu cagione della rovina di molti, sendo difficile satisfare a’ soldati ed a’ popoli; perchè i populi amano la quiete, e per questo amano i principi modesti, e li soldati amano il principe d’animo militare, e che sia insolente, e crudele, e rapace. le quali cose volevano che egli esercitasse ne’ popoli, per potere avere duplicato stipendio, e sfogare la loro avarizia e crudeltà; donde ne nacque che quelli imperatori che per natura o per arte non avevano riputazione tale, che con quella tenessero l’uno e l’altro in freno, sempre rovinavano; e li più di loro, massime quelli che come uomini nuovi venivano al principato, conosciuta la difficultà di questi duoi diversi umori, si volgevano a satisfare a’ soldati, stimando poco l’ingiuriare il popolo. il qual partito era necessario; perchè non potendo i principi mancare di non essere odiati da qualcuno, si debbono prima sforzare di non essere odiati dall’università; e quando non possono conseguir questo, si debbono ingegnare con ogni industria fuggire l’odio di quelle università che sono più potenti. e però quelli imperatori, che per novità avevano bisogno di favori straordinari, aderivano ai soldati più volentieri, che alli popoli; il che tornava loro nondimeno utile o no, secondo che quel principe si sapeva mantenere riputato con loro. da queste cagioni sopradette nacque che marco, pertinace, e alessandro essendo tutti di modesta vita, amatori della giustizia, inimici della crudeltà, umani, e benigni, ebbero tutti, da marco infuora, tristo fine; marco solo visse e morì onoratissimo, perchè lui succedè all’imperio per eredità, e non aveva a ricognoscer quello nè dai soldati, nè dai popoli; dipoi essendo accompagnato da molte virtù che lo facevano venerando, tenne sempre, mentre visse, l’uno ordine e l’altro dentro a’ suoi termini, e non fu mai nè odiato, nè disprezzato. ma pertinace fu creato imperadore contro alla voglia de’ soldati, li quali, essendo usi a vivere licenziosamente sotto commodo, non poterono sopportare quella vita onesta, alla quale pertinace gli voleva ridurre; onde avendosi creato odio, ed a questo odio aggiunto dispregio per l’esser vecchio, rovinò ne’ primi principii della sua amministrazione. onde si deve notare che l’odio si acquista così mediante le buone opere, come le triste; e però, come io dissi di sopra, volendo un principe mantenere lo stato, è spesso forzato a non esser buono; perchè quando quella università, o popolo, o soldati, o grandi che sieno, della quale tu giudichi, per mantenerti, aver bisogno, è corrotta, ti convien seguire l’umor suo, e sodisfarle; e allora le buone opere ti sono inimiche. ma vegniamo ad alessandro, il quale fu di tanta bontà, che tra l’altre lodi che gli sono attribuite, è, che in quattordici anni, che tenne l’imperio, non fu mai morto da lui nessuno ingiudicato; nondimanco, essendo tenuto effeminato, e uomo che si lasciasse governare dalla madre, e per questo venuto in dispregio; conspirò contro di lui l’esercito, ed ammazzollo. discorrendo ora per opposito le qualità di commodo, di severo, di antonino, di caracalla, e di massimino, gli troverete crudelissimi e rapacissimi, li quali, per satisfare a’ soldati, non perdonarono a nissuna qualità d’ingiuria che ne’ popoli si potesse commettere; e tutti, eccetto severo, ebbero tristo fine; perchè in severo fu tanta virtù, che, mantenendosi i soldati amici, ancorchè i popoli fossero da lui gravati, potè sempre regnare felicemente; perchè quelle sue virtù lo facevano nel cospetto de’ soldati e de’ popoli sì mirabile, che questi rimanevano in un certo modo attoniti e stupidi, e quelli altri riverenti e satisfatti. e perchè le azioni di costui furono grandi in un principe nuovo, io voglio mostrare brevemente quanto egli seppe bene usare la persona della volpe e del lione, le quali nature dico, come di sopra, esser necessario imitare ad un principe. conosciuta severo la ignavia di iuliano imperadore, persuase al suo esercito, del quale era in schiavonia capitano, che egli era bene andare a roma a vendicare la morte di pertinace, il quale era stato morto dalla guardia imperiale, e sotto questo colore, senza mostrare di aspirare all’imperio, mosse l’esercito contro a roma, e fu prima in italia che si sapesse la sua partita. arrivato a roma, fu dal senato per timore eletto imperadore, e morto iuliano. restavano a severo dopo questo principio due difficultà a volersi insignorire di tutto lo stato: l’una in asia, dove nigro capo degli eserciti asiatici si era fatto chiamare imperatore; l’altra in ponente di albino, il quale ancora lui aspirava all’imperio. e perchè giudicava pericoloso scoprirsi nimico a tutti duoi, deliberò di assaltar nigro, e ingannare albino; al quale scrisse, come essendo dal senato eletto imperadore, voleva partecipare quella dignità con lui, e mandogli il titolo di cesare, e per deliberazione del senato se lo aggiunse collega; le quali cose furono da albino accettate per vere. ma poichè severo ebbe vinto e morto nigro, e pacate le cose orientali, ritornatosi a roma si querelò in senato di albino, che, come poco conoscente de’ beneficii ricevuti da lui, aveva a tradimento cerco d’ammazzarlo, e per questo era necessitato andare a punire la sua ingratitudine. dipoi andò a trovarlo in francia, e gli tolse lo stato e la vita. chi esaminerà adunque tritamente le azioni di costui, lo troverà un ferocissimo lione e un’astutissima volpe, e vedrà quello temuto e riverito da ciascuno, e dagli eserciti non odiato; e non si maraviglierà se lui, uomo nuovo, arà possuto tenere tanto imperio, perchè la sua grandissima riputazione lo difese sempre da quell’odio che i popoli per le sue rapine avevano potuto concipere. ma antonino suo figliuolo fu ancor lui uomo eccellentissimo, ed aveva in sè parti eccellentissime, che lo facevano ammirabile nel cospetto de’ popoli, e grato a’ soldati, perchè era uomo militare, sopportantissimo di ogni fatica, disprezzatore di ogni cibo delicato, e di ogni altra mollizie; la qual cosa lo faceva amare da tutti gli eserciti. nondimeno la sua ferocia e crudeltà fu tanta e sì inaudita, per avere dopo molte occisioni particulari morto gran parte del popolo di roma, e tutto quello d’alessandria, che diventò odiosissimo a tutto il mondo, e cominciò ad esser temuto da quelli ancora che egli aveva intorno, in modo che fu ammazzato da un centurione in mezzo del suo esercito. dove è da notare che queste simili morti, le quali seguitano per deliberazione di un animo deliberato e ostinato, non si possono da’ principi evitare, perchè ciascuno che non si curi di morire, lo può fare; ma deve bene il principe temerne meno, perchè le sono rarissime. deve solo guardarsi di non fare ingiuria grave ad alcuno di coloro, de’ quali si serve, e che egli ha d’intorno al servizio del suo principato, come aveva fatto antonino, il quale aveva morto contumeliosamente un fratello di quel centurione, e lui ogni giorno minacciava, e nientedimeno lo teneva a guardia del suo corpo: il che era partito temerario, e da rovinarvi, come gl’intervenne. ma vegniamo a commodo, al quale era facilità grande tenere l’imperio, per averlo ereditario, essendo figliuolo di marco; e solo gli bastava seguire le vestigia del padre, ed a’ populi e a’ soldati arebbe satisfatto; ma essendo di animo crudele e bestiale, per potere usare la sua rapacità ne’ populi, si volse ad intrattenere gli eserciti, e fargli licenziosi; dall’altra parte non tenendo la sua dignità, descendendo spesso nelli teatri a combattere con i gladiatori, e facendo altre cose vilissime, e poco degne della maiestà imperiale, diventò vile nel cospetto de’ soldati; ed essendo odiato da una parte, e dall’altra disprezzato, fu conspirato contro di lui e morto. restaci a narrare le qualità di massimino. costui fu uomo bellicosissimo; ed essendo gli eserciti infastiditi dalla mollizie di alessandro, del quale ho di sopra discorso, morto lui, lo elessero all'imperio, il quale non molto tempo possedette, perchè due cose lo fecero odioso e disprezzato: l’una esser lui vilissimo per aver guardate le pecore in tracia (la qual cosa era per tutto notissima, e gli faceva una gran dedignazione nel cospetto di ciascuno); l’altra, perchè avendo, nell'ingresso del suo principato, differito l'andare a roma, ed entrare nella possessione della sedia imperiale, aveva dato opinione di crudelissimo, avendo per li suoi prefetti in roma, e in qualunque luogo dell'imperio esercitato molte crudeltà; a talchè commosso tutto il mondo dallo sdegno per la viltà del suo sangue, e dall'altra parte dallo odio per la paura della sua ferocia, prima l'affrica, dipoi il senato con tutto il popolo di roma, e tutta l'italia gli cospirò contro; al che si aggiunse il suo proprio esercito, il quale campeggiando aquileia, e trovando difficultà nell'espugnazione, infastidito della crudeltà sua, e, per vedergli tanti nimici, temendolo meno, lo ammazzò. io non voglio ragionare nè di eliogabalo, nè di macrino, nè di iuliano, i quali, per essere al tutto vili, si spensero subito; ma verrò alla conclusione di questo discorso; e dico, che li principi de’ nostri tempi hanno meno questa difficultà di satisfare straordinariamente a’ soldati ne’ governi loro, perchè nonostante che si abbi ad avere a quelli qualche considerazione, pure si risolve presto, per non avere alcuno di questi principi eserciti insieme, che sieno inveterati con li governi ed amministrazioni delle provincie, come erano gli eserciti dell'imperio romano; e però se allora era necessario sodisfare a’ soldati, più che a’ popoli, era perchè i soldati potevano più, che i popoli; ora è più necessario a tutti i principi, eccetto che al turco ed al soldano, satisfare a’ popoli, che a’ soldati, perchè i popoli possono più, che quelli. di che io ne eccettuo il turco, tenendo sempre quello intorno dodicimila fanti e quindicimila cavalli, da’ quali dipende la sicurtà e la fortezza del suo regno; ed è necessario che posposto ogni altro rispetto de' popoli, se gli mantenga amici. simile è il regno del soldano, quale essendo tutto in mano de’ soldati, conviene che ancora lui, senza respetto de’ popoli, se gli mantenga amici. ed avete a notare, che questo stato del soldano è disforme da tutti gli altri principati; perchè egli è simile al pontificato cristiano, il quale non si può chiamare nè principato ereditario, nè principato nuovo; perchè non i figliuoli del principe morto rimangono eredi e signori, ma colui che è eletto a quel grado da coloro che ne hanno autorità. ed essendo questo ordine anticato, non si può chiamare principato nuovo; perchè in quello non sono alcune di quelle difficultà che sono ne’ nuovi; perchè sebbene il principe è nuovo, gli ordini di quello stato sono vecchi, e ordinati a riceverlo come se fusse loro signore ereditario. ma, tornando alla materia nostra, dico, che qualunque considererà al sopraddetto discorso, vedrà o l’odio, o il dispregio essere stato causa della rovina di quelli imperadori prenominati, e cognoscerà ancora donde nacque, che parte di loro procedendo in uno modo, e parte al contrario, in qualunque di quelli uno ebbe felice, e gli altri infelice fine; perchè a pertinace ed alessandro, per essere principi nuovi, fu inutile e dannoso il volere imitare marco, che era nel principato ereditario; e similmente a caracalla, commodo e massimino essere stata cosa perniziosa imitar severo, per non avere avuto tanta virtù che bastasse a seguitare le vestigia sue. pertanto un principe nuovo in un principato non può imitare le azioni di marco, nè ancora è necessario imitare quelle di severo; ma deve pigliare di severo quelle parti che per fondare il suo stato sono necessarie, e da marco quelle che sono convenienti e gloriose a conservare uno stato, che sia di già stabilito e fermo. . se le fortezze, e molte altre cose che spesse volte i principi fanno, sono utili o dannose. alcuni principi, per tenere sicuramente lo stato, hanno disarmato i loro sudditi; alcuni altri hanno tenuto divise in parti le terre suggette; alcuni altri hanno nutrito nimicizie contro a sè medesimi; alcuni altri si sono volti a guadagnarsi quelli che gli erano sospetti nel principio del suo stato; alcuni hanno edificato fortezze; alcuni le hanno rovinate e distrutte. e benchè di tutte queste cose non si possa dare determinata sentenzia, se non si viene su’ particulari di questi stati, dove si avesse da pigliare alcuna simile deliberazione; nondimeno io parlerò in quel modo largo che la materia per sè medesima sopporta. non fu mai adunque che un principe nuovo disarmasse i suoi sudditi; anzi, quando gli ha trovati disarmati, gli ha sempre armati; perchè armandosi, quelle arme diventano tue; diventano fedeli quelli che ti sono sospetti; e quelli che erano fedeli, si mantengono; e gli sudditi tuoi si fanno tuoi partigiani. e perchè tutti i sudditi non si possono armare, quando si benefichino quelli che tu armi, con gli altri si può fare più sicurtà; e quella diversità del procedere che conoscono in loro, gli fa tuoi obbligati; quelli altri ti scusano, giudicando esser necessario quelli aver più merito che hanno più pericolo e più obbligo. ma quando tu gli disarmi, tu incominci ad offendergli, e mostrare che tu abbi in loro diffidenza o per viltà, o per poca fede; e l’una e l’altra di queste opinioni concipe odio contro di te. e perchè tu non puoi stare disarmato, conviene che ti volti alla milizia mercenaria, della quale di sopra abbiam detto quale sia; e quando essa fusse buona, non può esser tanta, che ti difenda da’ nimici potenti, e da’ sudditi sospetti. però, come io ho detto, un principe nuovo in un nuovo principato sempre vi ha ordinato l’arme. di questi esempi son piene le istorie. ma quando un principe acquista uno stato nuovo, che come membro si aggiunga al suo vecchio, allora è necessario disarmare quello stato, eccetto quelli che nello acquistarlo si sono per te scoperti; e questi ancora con il tempo ed occasioni è necessario fargli molli ed effeminati, e ordinarsi in modo, che tutte l’arme del tuo stato sieno in quelli soldati tuoi propri, che nello stato tuo antico vivono appresso di te. solevano li antichi nostri, e quelli che erano stimati savi, dire, come era necessario tenere pistoia con le parti, e pisa con le fortezze; e per questo nutrivano in qualche terra lor suddita le differenze per possederla più facilmente. questo, in quelli tempi che italia era in un certo modo bilanciata, doveva essere ben fatto; ma non mi pare si possa dare oggi per precetto; perchè io non credo che le divisioni fatte faccino mai bene alcuno; anzi è necessario, quando il nimico si accosta, che le città divise si perdino subito; perchè sempre la parte più debole si accosterà alle forze esterne, e l’altra non potrà reggere. i viniziani mossi, come io credo, dalle ragioni sopraddette, nutrivano le sette guelfe e ghibelline nelle città loro suddite; e benchè non gli lasciassino mai venire al sangue, pure nutrivano fra loro questi dispareri acciocchè, occupati quelli cittadini in quelle loro differenze, non si muovessero contro di loro. il che, come si vide, non tornò poi loro a proposito; perchè, essendo rotti a vailà, subito una parte di quelle prese ardire, e tolsono loro tutto lo stato. arguiscano pertanto simili modi debolezza del principe; perchè in un principato gagliardo mai si permetteranno tali divisioni; perchè le fanno solo profitto a tempo di pace, potendosi, mediante quelle, più facilmente maneggiare i sudditi; ma, venendo la guerra, mostra simile ordine la fallacia sua. sanza dubbio li principi diventano grandi quando superano le difficultà e le opposizioni che son fatte loro; e però la fortuna, massime quando vuole far grande un principe nuovo, il quale ha maggiore necessità di acquistare riputazione, che uno ereditario, gli fa nascere de’ nimici, e gli fa fare delle imprese contro, acciocchè quello abbia cagione di superarle, e su per quella scala, che gli hanno portata i nimici suoi, salir più alto. e però molti giudicano che un principe savio, quando ne abbia l'occasione, deve nutrirsi con astuzia qualche inimicizia, acciocchè, oppressa quella, ne seguiti maggiore sua grandezza. hanno i principi, e specialmente quelli che son nuovi, trovato più fede e più utilità in quelli uomini, che nel principio del loro stato son tenuti sospetti, che in quelli che nel principio erano confidenti. pandolfo petrucci principe di siena reggeva lo stato suo più con quelli che furono sospetti, che con gli altri. ma di questa cosa non si può parlare largamente, perchè ella varia secondo il subietto; solo dirò questo, che quelli uomini che nel principio di un principato erano stati nimici, che sono di qualità che a mantenersi abbino bisogno di appoggio, sempre il principe con facilità grandissima se li potrà guadagnare; e loro maggiormente son forzati a servirlo con fede, quanto cognoscono essere loro più necessario cancellare con l'opere quella opinione sinistra che si aveva di loro; e così il principe ne trae sempre più utilità, che di coloro, i quali, servendolo con troppa sicurtà, trascurano le cose sue. e poichè la materia lo ricerca, non voglio lasciare indietro il ricordare a un principe che ha preso uno stato di nuovo, mediante i favori intrinsechi di quello, che consideri bene qual cagione abbi mosso quelli che l'hanno favorito, a favorirlo; e se ella non è affezione naturale verso di quello, ma fusse solo perchè quelli non si contentavano di quello stato, con fatica e difficultà grande se gli potrà mantenere amici; perchè e’ fia impossibile che lui possa contentargli. e discorrendo bene con quelli esempi che dalle cose antiche e moderne si traggono la cagione di questo, vedrà esser molto più facile il guadagnarsi amici quelli uomini che dello stato innanzi si contentavono, e però erano suoi nimici, che quelli, i quali, per non se ne contentare, gli diventarono amici, e favorironlo ad occuparlo. è stata consuetudine de’ principi, per poter tenere più sicuramente lo stato loro, edificare fortezze che sieno briglia e freno di quelli che disegnassino far loro contro, ed avere un rifugio sicuro da un primo impeto. io lodo questo modo, perchè gli è usitato anticamente. nondimeno messer niccolò vitelli ne’ tempi nostri si è visto disfare due fortezze in città di castello, per tener quello stato. guid’ubaldo duca di urbino, ritornato nel suo stato, donde da cesare borgia era stato cacciato, rovinò da fondamenti tutte le fortezze di quella provincia; e giudicò senza quelle più difficilmente riperdere quello stato. i bentivogli, ritornati in bologna, usarono simil termine. sono adunque le fortezze utili o no, secondo li tempi; e se ti fanno bene in una parte, ti offendono in una altra. e puossi discorrere questa parte così. quel principe che ha più paura de’ popoli, che de’ forestieri, deve fare le fortezze; ma quello che ha più paura de’ forestieri, che de’ popoli, deve lasciarle indietro. alla casa sforzesca ha fatto e farà più guerra il castello di milano che vi edificò francesco sforza, che alcun altro disordine di quello stato. però la migliore fortezza che sia, è non essere odiato da' popoli; perchè ancora che tu abbi le fortezze, ed il popolo ti abbi in odio, le non ti salvano; perchè non mancano mai a’ popoli, preso che egli hanno l’armi, forestieri che gli soccorrino. ne’ tempi nostri non si vede che quelle abbin fatto profitto ad alcun principe, se non alla contessa di furlì quando fu morto il conte girolamo suo consorte; perchè, mediante quella, potè fuggire l’impeto popolare, ed aspettare il soccorso di milano, e ricuperare lo stato; e li tempi stavano allora in modo, che il forestiero non poteva soccorrere il popolo. ma dipoi valsono ancor poco a lei, quando cesare borgia l’assaltò, e che il popolo nimico suo si congiunse col forestiero. pertanto ed allora, e prima, saria stato più sicuro a lei non essere odiata dal popolo, che avere le fortezze. considerate adunque queste cose, io loderò chi farà fortezze, e chi non le farà; e biasimerò qualunque, fidandosi delle fortezze, stimerà poco l'essere odiato da’ popoli. . come si debba governare un principe per acquistarsi riputazione. nissuna cosa fa tanto stimare un principe, quanto fanno le grandi imprese, e il dare di sè esempi rari. noi abbiamo nei nostri tempi ferrando re d'aragona, presente re di spagna. costui si può chiamare quasi principe nuovo, perchè d'un re debole è diventato per fama e per gloria il primo re dei cristiani; e se considererete le azioni sue, le troverete tutte grandissime, e qualcuna straordinaria. egli nel principio del suo regno assaltò la granata, e quella impresa fu il fondamento dello stato suo. in prima ei la fece ozioso, e senza sospetto di essere impedito; tenne occupati in quella gli animi de’ baroni di castiglia, li quali pensando a quella guerra non pensavano ad innovare; e lui acquistava in questo mezzo riputazione ed imperio sopra di loro, che non se ne accorgevano. potè nutrire, con danari della chiesa e de’ popoli, gli eserciti, e fare un fondamento con quella guerra lunga alla milizia, la quale dipoi lo ha onorato. oltra questo, per potere intraprender maggiori imprese, servendosi sempre della religione, si volse a una pietosa crudeltà, cacciando e spogliando il suo regno de’ marrani; nè può essere questo esempio più mirabile, nè più raro. assaltò sotto questo medesimo mantello l’affrica, fece l’impresa d’italia, ha ultimamente assaltato la francia, e così sempre ordito cose grande, le quali sempre hanno tenuto sospesi ed ammirati gli animi de’ sudditi, ed occupati nell’evento di esse. e sono nate queste sue azioni in modo l’una dall’altra, che non hanno dato mai spazio agli uomini di quietare ed operargli contro. giova ancora assai a un principe dare di sè esempi rari circa il governo di dentro, simili a quelli che si narrano di messer bernabò di milano, quando si ha l’occasione di qualcuno che operi qualche cosa straordinaria o in bene o in male nella vita civile, e trovare un modo circa il premiarlo o punirlo, di che s’abbi a parlare assai. e soprattutto un principe si debbe ingegnare dare di sè in ogni sua azione fama di grande ed eccellente. è ancora stimato un principe quando egli è vero amico, o vero nimico, cioè quando senza alcun rispetto si scuopre in favore di alcuno contro un altro; il qual partito fia sempre più utile, che star neutrale; perchè se duoi potenti tuoi vicini vengono alle mani, o essi sono di qualità che vincendo un di quelli tu abbi da temere del vincitore, o no. in qualunque di questi duoi casi ti sarà sempre più utile lo scuoprirti, e far buona guerra; perchè nel primo caso se tu non ti scuopri sarai sempre preda di chi vince con piacere e satisfazione di colui che è stato vinto, e non arai ragione nè cosa alcuna che ti difenda, nè chi ti riceva. perchè chi vince non vuole amici sospetti, e che nelle avversità non l'aiutino; chi perde non ti riceve, per non aver tu voluto con l'armi in mano correre la fortuna sua. era passato antioco in grecia, messovi dagli etoli per cacciarne i romani. mandò antioco oratori agli achei, che erano amici de’ romani, a confortarli a star di mezzo; e dall'altra parte i romani gli persuadevano a pigliare l'armi per loro. venne questa cosa a deliberarsi nel concilio degli achei, dove il legato d'antioco gli persuadeva a stare neutrali; a che il legato romano rispose: quanto alla parte, che si dice essere ottimo ed utilissimo allo stato vostro il non v'intromettere nella guerra nostra, niente vi è più contrario; imperocchè, non vi ci intromettendo, senza grazia e senza riputazione alcuna resterete premio del vincitore. e sempre interverrà, che quello che non è ti amico, ti richiederà della neutralità, e quello che ti è amico, ti ricercherà che ti scuopra con l'armi. e li principi mal risoluti, per fuggire i presenti pericoli, seguono il più delle volte quella via neutrale, ed il più delle volte rovinano. ma quando il principe si scuopre gagliardamente in favore di una parte, se colui, con chi tu aderisci, vince, ancorachè sia potente e che tu rimanga a sua discrezione, egli ha teco obbligo, e vi è contratto l’amore, e gli uomini non sono mai sì disonesti, che con tanto esemplo d'ingratitudine ti opprimessero. dipoi le vittorie non sono mai sì prospere, che il vincitore non abbia ad avere qualche rispetto; e massime alla giustizia. ma se quello, con il quale tu aderisci, perde, tu siei ricevuto da lui; e, mentre che può, ti aiuta, e diventi compagno di una fortuna che può risurgere. nel secondo caso quando quelli che combattono insieme sono di qualità, che tu non abbia da temere di quello che vince, tantopiù è gran prudenza lo aderire; perchè tu vai alla rovina d’uno con l'aiuto di chi lo dovrrebbe salvare, se fusse savio, e vincendo rimane alla tua discrezione, ed è impossibile con l'aiuto tuo non vinca. e qui è da notare, che un principe deve avvertire non far mai compagnia con uno più potente di sè per offendere altri, se non quando la necessità lo strigne, come di sopra si dice; perchè, vincendo lui, tu rimani a sua discrezione, e li principi debbono fuggire quanto possono lo stare a discrezione d'altri. i viniziani si accompagnarono con francia contro al duca di milano, e potevano fuggire di non fare quella compagnia; di che ne risultò la rovina loro. ma quando non si può fuggirla, come intervenne a’ fiorentini quando il papa e spagna andarono con gli eserciti ad assaltare la lombardia, allora vi deve il principe aderire per le sopradette ragioni. nè creda mai alcuno stato poter pigliare partiti sicuri; anzi pensi d'avere a prenderli tutti dubbi; perchè si trova questo nell’ordine delle cose, che mai si cerca fuggire uno inconveniente, che non s'incorra in un altro: ma la prudenza consiste in saper cognoscere la qualità degli inconvenienti, e prendere il manco tristo per buono. deve ancora un principe mostrarsi amatore delle virtù, e onorare gli eccellenti in ciascuna arte. appresso deve animare i suoi cittadini di poter quietamente esercitare gli esercizi loro e nella mercanzia, e nell'agricultura, ed in ogni altro esercizio degli uomini, acciocchè quello non si astenga di ornare le sue possessioni per timore che non gli sieno tolte, e quell’altro di aprire un traffico per paura delle taglie; ma deve preparare premi a chi vuol fare queste cose, ed a qualunque pensa in qualunque modo di ampliare la sua città o il suo stato. deve oltre a questo ne’ tempi convenienti dell’anno tenere occupati li popoli con le feste e spettacoli; e perchè ogni città è divisa o in arti o in tribù, deve tenere conto di quelle università, ragunarsi con loro qualche volta, dare di sè esempio di umanità e di magnificenza; tenendo nondimeno sempre ferma la maestà della dignità sua; perchè questo non si vuole mai che manchi in cosa alcuna. . delli segretari de’ principi. non è di poca importanza a un principe la elezione de’ ministri, li quali sono buoni o no, secondo la prudenza del principe. e la prima coniettura che si fa di un signore, e del cervel suo, è vedere gli uomini che lui ha d’intorno; e quando sono sufficienti e fedeli, sempre si può riputarlo savio, perchè ha saputo cognoscergli sufficienti e mantenerseli fedeli. ma quando siano altrimenti, sempre si può fare non buono giudizio di lui; perchè il primo errore che e’ fa, lo fa in questa elezione. non era alcuno che cognoscesse messer antonio da venafro per ministro di pandolfo petrucci principe di siena, che non giudicasse pandolfo essere prudentissimo uomo, avendo quello per suo ministro. e perchè sono di tre generazioni cervelli; l’uno intende per sè, l’altro intende quanto da altri gli è mostro, il terzo non intende nè sè stesso nè per dimostrazione d’altri. quel primo è eccellentissimo, il secondo eccellente, il terzo inutile. conveniva pertanto di necessità, che se pandolfo non era nel primo grado, fusse nel secondo; perchè ogni volta che uno ha giudicio di cognoscere il bene ed il male che un fa e dice, ancorachè da sè non abbia invenzione, cognosce le opere triste e le buone del ministro, e quelle esalta e le altre corregge; ed il ministro non può sperare d’ingannarlo, e mantiensi buono. ma come un principe possa cognoscere il ministro, ci è questo modo che non falla mai. quando tu vedi il ministro pensare più a sè, che a te, e che in tutte le azioni vi ricerca l’utile suo, questo tale così fatto mai non fia buon ministro, nè mai te ne potrai fidare; perchè quello che ha lo stato di uno in mano, non deve mai pensare a sè, ma al principe; e non gli ricordare mai cosa, che non appartenga a lui. e dall’altra parte il principe per mantenerlo buono deve pensare al ministro, onorandolo, facendolo ricco, obbligandoselo, partecipandogli gli onori e carichi, acciocchè li assai onori, le assai ricchezze concessegli siano causa che egli non desideri altri onori, e ricchezze; e gli assai carichi gli faccino temere le mutazioni, cognoscendo non poter reggersi senza lui. quando adunque i principi e li ministri sono così fatti, possono confidare l’uno dell’altro; quando altrimenti, il fine sarà sempre dannoso o per l’uno, o per l’altro. . come si debbino fuggire gli adulatori. non voglio lasciare indietro un capo importante, ed un errore, dal quale i principi con difficultà si difendono, se non sono prudentissimi, o se non hanno buona elezione. e questo è quello degli adulatori, delli quali le corti sono piene, perchè gli uomini si compiacciono tanto nelle cose lor proprie, e in modo vi s’ingannano, che con difficultà si difendono da questa peste; ed a volersene difendere si porta pericolo di non diventare disprezzato. perchè non ci è altro modo a guardarsi dalle adulazioni, se non che gli uomini intendino che non ti offendono a dirti il vero; ma quando ciascuno può dirti il vero, ti manca la riverenza. pertanto un principe prudente deve tenere un terzo modo, eleggendo nel suo stato uomini savi, e solo a quelli deve dare libero arbitrio a parlargli la verità, e di quelle cose sole che lui domanda, e non di altro; ma deve domandargli di ogni cosa, e udire le opinioni loro, dipoi deliberare da sè a suo modo; e con questi consigli, e con ciascun di loro portarsi in modo, che ognuno conosca che quanto più liberamente si parlerà, tanto più gli sarà accettato; fuori di quelli, non volere udire alcuno, andar dietro alla cosa deliberata, ed essere ostinato nelle deliberazioni sue. chi fa altrimenti o precipita per gli adulatori, o si muta spesso per la variazione de’ pareri; di che nasce la poca estimazione sua. io voglio a questo proposito addurre un esempio moderno. pre’ luca, uomo di massimiliano presente imperatore, parlando di sua maestà, disse, come non si consigliava con persona, e non faceva mai d’alcuna cosa a suo modo; il che nasceva dal tenere contrario termine al sopradetto; perchè l’imperatore è uomo segreto, non comunica li suoi segreti con persona, non ne piglia parere. ma come nel mettergli ad effetto s’incominciano a conoscere e scuoprire, gl’incominciano ad esser contradetti da coloro che egli ha d’intorno, e quello come facile se ne stoglie. di qui nasce che quelle cose che fa l’un giorno, distrugge l’altro; e che non s’intenda mai quello che vogli, o disegni fare, e che sopra le sue deliberazioni non si può fondare. un principe pertanto deve consigliarsi sempre, ma quando lui vuole, non quando altri vuole; anzi deve torre animo a ciascuno di consigliarlo d’alcuna cosa, se non gliene domanda; ma lui deve ben essere largo domandatore, e dipoi, circa le cose domandate, paziente auditore del vero; anzi intendendo che alcuno per qualche rispetto non gliene dica, turbarsene. e perchè molti stimano che alcun principe, il quale dà di sè opinione di prudente, sia così tenuto non per sua natura, ma per li buoni consigli che lui ha d’intorno, senza dubbio s’ingannano; perchè questa non falla mai, ed è regola generale, che un principe, il quale non sia savio per sè stesso, non può essere consigliato bene, se già a sorte non si rimettesse in un solo che al tutto lo governasse, che fusse uomo prudentissimo. in questo caso potria bene essere ben governato, ma durerebbe poco, perchè quello governatore in breve tempo gli torrebbe lo stato; ma consigliandosi con più d’uno, un principe che non sia savio, non arà mai uniti consigli, nè saprà per sè stesso unirgli. dei consiglieri ciascuno penserà alla proprietà sua; ed egli non gli saprà correggere, nè cognoscere. e non si possono trovare altrimenti, perchè gli uomini sempre ti riusciranno tristi, se da una necessità non sono fatti buoni. però si conchiude che li buoni consigli, da qualunque venghino, conviene naschino dalla prudenza del principe, e non la prudenza del principe da’ buoni consigli. . perchè i principi d’italia abbino perduto i loro stati. le cose sopradette osservate prudentemente fanno parere un principe nuovo antico; e lo rendono subito più sicuro e più fermo nello stato, che se vi fosse anticato dentro. perchè un principe nuovo è molto più osservato nelle sue azioni, che uno ereditario; e quando le son cognosciute virtuose, si guadagnano molto più gli uomini, e molto più gli obbligano, che il sangue antico; perchè gli uomini sono molto più presi dalle cose presenti, che dalle passate, e quando nelle presenti ei trovano il bene, vi si godono, e non cercano altro; anzi pigliano ogni difesa di lui, quando il principe non manchi nelle altre cose a sè medesimo. e così arà duplicata gloria di aver dato principio a un principato nuovo, ed ornatolo, e corroboratolo di buone leggi, di buone armi, di buoni amici, e di buoni esempi; come quello arà duplicata vergogna, che è nato principe, e per sua poca prudenza l’ha perduto. e se si considera quelli signori che in italia hanno perduto lo stato ne’ nostri tempi, come il re di napoli, duca di milano, e altri, si troverà in loro prima un comune difetto quanto all’armi, per le cagioni che di sopra a lungo si sono discorse; dipoi si vedrà alcun di loro o che arà avuto nimici i popoli, o se arà avuto amico il popolo, non si sarà saputo assicurare de’ grandi; perchè senza questi difetti non si perdono gli stati, che abbino tanto nervi, che possino tenere un esercito alla campagna. filippo macedone, non il padre di alessandro magno, ma quello che fu da tito quinzio vinto, aveva non molto stato rispetto alla grandezza de’ romani, e di grecia, che l’assaltò; nientedimeno, per essere uomo militare, e che sapeva intrattenere i popoli, ed assicurarsi de’ grandi, sostenne più anni la guerra contro di quelli; e se alla fine perdè il dominio di qualche città, gli rimase nondimanco il regno. pertanto questi nostri principi, i quali molti anni erano stati nel loro principato, per averlo dipoi perso, non accusino la fortuna, ma l’ignavia loro; perchè non avendo mai pensato ne’ tempi quieti che possino mutarsi; (il che è comune difetto degli uomini non far conto nella bonaccia della tempesta) quando poi vennero i tempi avversi, pensarono a fuggirsi, non a difendersi, e sperarono che i populi, infastiditi per la insolenza de’ vincitori, gli richiamassero. il quale partito, quando mancano li altri, è buono; ma è ben male avere lasciato gli altri rimedi per quello; perchè non si vorrebbe mai cadere per credere poi di trovare chi ti ricolga. il che, o non avviene, o se egli avviene, non è con tua sicurtà, per essere quella difesa vile, e non dipendere da te; e quelle difese solamente sono buone, certe, e durabili, che dipendono da te proprio, e dalla virtù tua. . quanto possa nelle umane cose la fortuna, e in che modo se gli possa ostare. non mi è incognito, come molti hanno avuto e hanno opinione, che le cose del mondo siano in modo governate dalla fortuna, e da dio, che gli uomini con la prudenza loro non possino correggerle, anzi non vi abbino rimedio alcuno; e per questo potrebbono giudicare che non fusse da insudare molto nelle cose, ma lasciarsi governare dalla sorte. questa opinione è suta più creduta ne’ nostri tempi per la variazione delle cose grandi che si sono viste, e veggonsi ogni dì fuori di ogni umana coniettura. a che pensando io qualche volta, sono in qualche parte inchinato nella opinione loro. nondimanco, perchè il nostro libero arbitrio non sia spento, giudico potere esser vero, che la fortuna sia arbitra della metà delle azioni nostre, ma che ancora ella ne lasci governare l’altra metà, o poco meno, a noi. ed assomiglio quella ad fiume rovinoso, che quando ei si adira, allaga i piani, rovina gli arbori e gli edifici, lieva da questa parte terreno, ponendolo a quell’altra; ciascuno gli fugge davanti, ognuno cede al suo furore, senza potervi ostare; e benchè sia così fatto, non resta però che gli uomini, quando sono tempi quieti, non vi possino fare provvedimenti e con ripari, e con argini, immodochè crescendo poi, o egli andrebbe per un canale, o l’impeto suo non sarebbe sì licenzioso, nè sì dannoso. similmente interviene della fortuna, la quale dimostra la sua potenzia dove non è ordinata virtù a resistere, e quivi volta i suoi impeti, dove la sa che non sono fatti gli argini, nè i ripari a tenerla. e se voi considererete l’italia, che è la sede di queste variazioni, e quella che ha dato loro il moto, vedrete essere una campagna senza argini, e senza alcun riparo. che se la fusse riparata da conveniente virtù, come è la magna, la spagna, e la francia, questa inondazione non avrebbe fatto le variazioni grandi che l’ha, o la non ci sarebbe venuta. e questo voglio basti aver detto quanto all’opporsi alla fortuna in universale. ma restringendomi più al particulare, dico, come si vede oggi questo principe felicitare, e domani rovinare, senza vederli aver mutato natura o qualità alcuna. il che credo nasca prima dalle cagioni che si sono lungamente per lo addietro trascorse; cioè, che quel principe che si appoggia tutto in sulla fortuna, rovina come quella varia. credo ancora, che sia felice quello, il modo del cui procedere suo si riscontra con la qualità de’ tempi, e similmente sia infelice quello, dal cui procedere si discordano i tempi. perchè si vede gli uomini nelle cose che gl’inducono al fine, quale ciascuno ha innanzi, cioè gloria e ricchezze, procedervi variamente, l’uno con rispetti, l’altro con impeto; l’uno per violenza, l’altro per arte; l’uno con pazienza, l’altro col suo contrario; e ciascuno con questi diversi modi vi può pervenire. e vedesi ancora duoi respettivi, l’uno pervenire al suo disegno, l’altro no; e similmente duoi equalmente felicitare con due diversi studi, essendo l’uno respettivo, l’altro impetuoso; il che non nasce da altro, se non da qualità di tempi che si conformino o no col procedere loro. di qui nasce quello ho detto che duoi, diversamente operando, sortiscano il medesimo effetto; e duoi equalmente operando, l’uno si conduce al suo fine, l’altro no. da questo ancora dipende la variazione del bene; perchè se a uno, che si governa con rispetto e pazienza, i tempi e le cose girano in modo che il governo suo sia buono, esso viene felicitando; ma se li tempi e le cose si mutano, egli rovina, perchè non muta modo di procedere. nè si trova uomo sì prudente, che si sappi accordare a questo, sì perchè non si può deviare da quello, a che la natura l’inclina; sì ancora perchè avendo sempre uno prosperato camminando per una via, non si può persuadere, che sia bene partirsi da quella; e però l’uomo rispettivo, quando gli è tempo di venire all’impeto non lo sa fare; donde egli rovina; che se si mutasse natura con li tempi e con le cose, non si muterebbe fortuna. papa iulio ii procedette in ogni sua cosa impetuosamente, e trovò tanto i tempi e le cose conformi a quel suo modo di procedere, che sempre sortì felice fine. considerate la prima impresa che fece di bologna, vivendo ancora messer giovanni bentivogli. i viniziani non se ne contentavano, il re di spagna similmente con francia aveva ragionamento di tale impresa; e lui nondimanco con la sua ferocità ed impeto si mosse personalmente a quella espedizione, la qual mossa fece star sospesi e fermi e spagna, e i viniziani; quelli per paura, quell’altro per il desiderio di ricuperare tutto il regno di napoli; e dall’altra parte si tirò dietro il re di francia, perchè vedutolo quel re mosso, e desiderando farselo amico per abbassare i viniziani, giudicò non poterli negare le sue genti senza ingiuriarlo manifestamente. condusse adunque iulio con la sua mossa impetuosa quello che mai altro pontefice con tutta l’umana prudenza non avria condutto; perchè se egli aspettava di partirsi da roma con le conclusione ferme, e tutte le cose ordinate, come qualunque altro pontefice arebbe fatto, mai non gli riusciva. perchè il re di francia avria trovate mille scuse, e gli altri gli arebbero messo mille paure. io voglio lasciare stare le altre sue azioni, che tutte sono state simili, e tutte gli sono successe bene, e la brevità della vita non gli ha lasciato sentire il contrario; perchè se fussero sopravvenuti tempi che fosse bisognato procedere con rispetti, ne seguiva la sua rovina; perchè mai non arebbe deviato da quelli modi, a’ quali la natura lo inchinava. conchiudo adunque, che, variando la fortuna, e gli uomini stando nei loro modi ostinati, sono felici mentre concordano insieme, e come discordano sono infelici. io giudico ben questo, che sia meglio essere impetuoso, che rispettivo, perchè la fortuna è donna; ed è necessario, volendola tener sotto, batterla, ed urtarla; e si vede che la si lascia più vincere da questi che da quelli che freddamente procedono. e però sempre, come donna, è amica de’ giovani, perchè sono meno rispettivi, più feroci, e con più audacia la comandano. . esortazione a liberare la italia da’ barbari. considerato adunque tutte le cose di sopra discorse, e pensando meco medesimo se al presente in italia correvano tempi da onorare un principe nuovo, e se ci era materia che desse occasione a uno prudente e virtuoso d’introdurvi nuova forma, che facesse onore a lui, e bene alla università degli uomini di quella, mi pare concorrino tante cose in beneficio d’un principe nuovo, che non so qual mai tempo fusse più atto a questo. e se, come io dissi, era necessario, volendo vedere la virtù di moisè, che il popolo d’istrael fusse schiavo in egitto, ed a conoscere la grandezza e l’animo di ciro, che i persi fussero oppressi da’ medi, e ad illustrare l’eccellenza di teseo, che gli ateniesi fussero dispersi; così al presente, volendo conoscere la virtù di uno spirito italiano, era necessario che l’italia si conducesse ne’ termini presenti, e che la fusse più schiava che gli ebrei, più serva che i persi, più dispersa che gli ateniesi, senza capo, senz’ordine, battuta, spogliata, lacera, corsa, ed avesse sopportato di ogni sorta rovine. e benchè infino a qui si sia mostro qualche spiraculo in qualcuno da poter giudicare che fusse ordinato da dio per sua redenzione; nientedimanco si è visto come dipoi nel più alto corso delle azioni è stato dalla fortuna reprobato in modo, che, rimasa come senza vita, aspetta qual possa esser quello che sani le sue ferite, e ponga fine alle direpzioni, e a’ sacchi di lombardia, alle espilazioni, e taglie del reame, e di toscana, e la guarisca di quelle sue piaghe già per lungo tempo infistolite. vedesi come la prega dio che gli mandi qualcuno che la redima da queste crudeltà ed insolenzie barbare. vedesi ancora tutta pronta e disposta a seguire una bandiera, purchè ci sia alcuno che la pigli. nè si vede al presente in quale la possa più sperare che nella illustre casa vostra, la quale con la sua virtù e fortuna, favorita da dio e dalla chiesa, della quale è ora principe, possa farsi capo di questa redenzione. e questo non vi sarà molto difficile, se vi recherete innanzi le azioni e vite de’ soprannominati. e benchè quelli uomini siano rari e maravigliosi; nondimeno furono uomini, ed ebbe ciascuno di loro minore occasione, che la presente; perchè l’impresa loro non fu più giusta di questa, nè più facile; nè fu dio più a loro amico, che a voi. qui è giustizia grande, perchè quella guerra è giusta, che gli è necessaria; e quelle armi sono pietose, dove non si spera in altro, che in elle. qui è disposizione grandissima; nè può essere, dove è grande disposizione, grande difficultà; purchè quella pigli delli ordini di coloro che io vi ho proposto per mira. oltre a questo, qui si veggono straordinari senza esempio, condutti da dio: il mare s’è aperto, una nube vi ha scorto il cammino, la pietra ha versato l’acqua; qui è piovuto la manna, ogni cosa è concorsa nella vostra grandezza; il rimanente dovete far voi. dio non vuole far ogni cosa, per non ci torre il libero arbitrio, e parte di quella gloria che tocca a noi. e non è maraviglia, se alcuno de’ prenominati italiani non ha possuto far quello che si può sperare facci la illustre casa vostra, e se in tante revoluzioni d’italia, e in tanti maneggi di guerra, e’ pare sempre che in quella la virtù militare sia spenta; perchè questo nasce che gli ordini antichi di quella non erano buoni, e non ci è suto alcuno che abbia saputo trovare de’ nuovi. nessuna cosa fa tanto onore ad uno uomo che di nuovo surga, quanto fanno le nuove leggi e nuovi ordini trovati da lui. queste cose quando sono ben fondate, ed abbino in loro grandezza, lo fanno reverendo e mirabile, e in italia non manca materia da introdurvi ogni forma. qui è virtù grande nelle membra, quando ella non mancasse ne’ capi. specchiatevi nelli duelli, e nei congressi de’ pochi, quanto gl’italiani siano superiori con le forze, con la destrezza, con l’ingegno. ma come si viene agli eserciti, non compariscono; e tutto procede dalla debolezza de’ capi, perchè quelli che sanno, non sono ubbedienti, ed a ciascuno par sapere, non ci essendo infino a qui suto alcuno che si sia rilevato tanto e per virtù e per fortuna, che gli altri cedino. di qui nasce che in tanto tempo, in tante guerre fatte ne’ passati venti anni, quando gli è stato un esercito tutto italiano, sempre ha fatto mala prova; di che è testimone prima il taro, dipoi alessandria, capua, genova, vailà, bologna, mestri. volendo dunque la illustre casa vostra seguitare quelli eccellenti uomini, che redimerono le provincie loro, è necessario innanzi a tutte le altre cose, come vero fondamento d’ogni impresa, provvedersi d’armi proprie; perchè non si può avere nè più fidi, nè più veri, nè migliori soldati. e benchè ciascuno di essi sia buono, tutti insieme diventeranno migliori, quando si vedranno comandare dal loro principe, e da quello onorare ed intrattenere. è necessario pertanto prepararsi a queste armi, per potersi con virtù italiana difendere dagli esterni. e benchè la fanteria svizzera, e spagnuola sia stimata terribile; nondimanco in ambedue è difetto, per il quale uno ordine terzo potrebbe non solamente opporsi loro, ma confidare di superargli. perchè gli spagnuoli non possono sostenere i cavalli, e gli svizzeri hanno ad aver paura de’ fanti, quando gli riscontrino nel combattere ostinati come loro. donde si è veduto, e vedrassi per isperienza, gli spagnuoli non poter sostenere una cavalleria francese, e gli svizzeri essere rovinati da una fanteria spagnuola. e benchè di questo ultimo non se ne sia vista intera sperienza; nientedimeno se ne è veduto uno saggio nella giornata di ravenna, quando le fanterie spagnuole si affrontarono con le battaglie tedesche, le quali servano il medesimo ordine che i svizzeri, dove gli spagnuoli con l’agilità del corpo, e aiuti de’ loro brocchieri erano entrati tra le picche loro sotto, e stavano sicuri ad offendergli, senza che li tedeschi vi avessino rimedio; e se non fusse la cavalleria che gli urtò, gli arebbono consumati tutti. puossi adunque, cognosciuto il difetto dell’una e dell’altra di queste fanterie, ordinarne una di nuovo, la quale resista a’ cavalli, e non abbia paura de’ fanti; il che lo farà non la generazione delle armi, ma la variazione degli ordini. e queste sono di quelle cose che di nuovo ordinate danno riputazione, e grandezza a un principe nuovo. non si deve adunque lasciar passare questa occasione, acciocchè la italia vegga dopo tanto tempo apparire un suo redentore. nè posso esprimere con quale amore ei fussi ricevuto in tutte quelle provincie che hanno patito per queste illuvioni esterne, con qual sete di vendetta, con che ostinata fede, con che pietà, con che lacrime. quali porte se gli serrerebbono? quali popoli li negherebbono la obbidienza? quale invidia se gli opporrebbe? quale italiano gli negherebbe l’ossequio? ad ognuno puzza questo barbaro dominio. pigli adunque la illustre casa vostra questo assunto con quello animo, e con quelle speranze che si pigliano l’imprese giuste, acciocchè sotto la sua insegna questa patria ne sia nobilitata, e sotto i suoi auspicii si verifichi quel detto del petrarca: virtù contro al furore prenderà l’armi, e fia il combatter corto; chè l’antico valore negli italici cuor non è ancor morto.